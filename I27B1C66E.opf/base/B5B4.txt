༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOKG03652
ImageGroup:
LOOKG03731
n/a
01_
LCCN:
n/a
ISBN:
Title:
ཆོས་ཀྱི་སྣང་བ་གསར་པ་
|chos kyi snang ba gsar pa
Author:
ཐུབ་བསྟན་སྦྱིན་པ་
thub bstan sbyin pa
n/a
Descriptor:
Original Publication:
n/a,n/a
Place:
ballimaran, delhi
dorjee tsering
Publisher:
Date:
Volume:
Total Volumes:
TBRC Pages:
1
n/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: from (0000 drive) on Dummy 17, no. 9



༄༅། །རང་རིགས་བློ་གསར་བ་རྣམས་ལ་དམ་པའི་
ཆོས་ཀྱི་སྙིང་པོ་ངོ་སྤྲོད་པ་ཆོས་ཀྱི་སྣང་བ་གསར་པ་
ཞེས་བྱ་བ་བཞུགས་སོ།།
INTRODUCING THE ESSENCE OF
BUDDHISM TO FELLOW TIBETANS
གླང་རི་བ་ཐུབ་བསྟན་སྦྱིན་པས་བརྩམས།
By Geshe Thupten Jinpa



Printed by Dorjee Tsering
at Jayyed Press
5228 Ballimaran, Delhi-110006



དཀར་ཆག
སྔོན་གླེང་།
མཆོད་བརྗོད།
༡ ནང་ཆོས་དང་། བོད་ཀྱི་སྤྱི་ཚོགས།
༢ ནང་པ་སངས་རྒྱས་པའི་ཆོས་ཀྱི་ཁྱད་པར།
ཉམས་ལེན་གྱི་གནད་གཅིག་ཏུ་སྒྲིལ་བ་འཕགས་པའི་
བདེན་པ་བཞི་བཤད་པ།
ད་ལྟའི་ཆོས་བྱེད་པའི་གོ་སྐབས་བཟང་པོ་འདི་དུས་རྟག་ཏུ་
མི་གནས་པ།
ཆོས་ཀྱི་སྒོ་སྐྱབས་འགྲོ་བྱ་བ།
བསླབ་བྱ་ལས་འབྲས་ལ་སློབ་ཚུལ།
སྐྱེ་བ་སྔ་ཕྱིའི་སྐོར་བསམ་པ།
ལམ་གྱི་རྩ་བ་ཚུལ་ཁྲིམས་བསྲུང་དགོས་པ། །
༩ སེམས་རྩེ་གཅིག་ཏུ་གནས་པའི་ཐབས་བསམ་གཏན་བསྒོམ་པ།
༡༠ ལམ་དངོས་ཆོས་རབ་ཏུ་རྣམ་འབྱེད་ཀྱི་ཤེས་རབ་བསྐྱེད་པ་།
༡༡ ཐེག་པ་ཆེན་པོའི་ལམ་ལ་སློབ་པའི་ཚུལ།
༡༢ ཐུན་མིན་རྡོ་རྗེ་ཐེག་པའི་ལམ་ལ་སློབ་ཚུལ་སྙིང་བསྡུས།
ཉེར་མཁོའི་ལྷན་ཐབས།
རྒྱུན་གྱི་ལག་ལེན།
བྱང་སེམས་དང་། སྔགས་ཀྱི་རྩ་ལྟུང་སོ་སོའི་ངོས་འཛིན། །
རྒྱུན་དུ་སེམས་ལ་ཕན་པའི་བསླབ་བྱ་ཚིགས་བཅད་འགའ་ཤས།
མཇུག་བསྔོའི་སྨོན་ཚིག
རྩོམ་པ་པོའི་ལོ་རྒྱུས་མདོར་བསྡུས།
160
181
185
1as
191



-'
"
-""-
-.
'-
--
ܝ
- - . .



སྔོན་གླེང་།
ཆོས་ཀྱི་མཆོག་ནི་མ་མཐོང་བར།།
ལོ་བརྒྱ་དག་ཏུ་འཚོ་བ་ལས།།
ཆོས་ཀྱི་མཆོག་ནི་མཐོང་བ་ཡིས།།
ཉི་མ་གཅིག་ལ་འཚོ་བ་མཆོག།
ཆོས་ཀྱི་ཚིགས་སུ་བཅད་པ།
༄༅། །རང་རིགས་བློ་གསར་བ་རྣམས་ལ་དམ་པའི་ཆོས་ཀྱི་སྙིང་པོ་ངོ་
སྤྲོད་པ་ཆོས་ཀྱི་སྣང་བ་གསར་པ་ཞེས་པའི་དེབ་འདི་བརྩམས་པའི་དགོས་པ་དང་
རྒྱུ་མཚན་ཅུང་ཟད་ཞུས་ན། དེང་དུས་ང་རང་ཚོའི་བོད་ཀྱི་སྤྱི་ཚོགས་འདི་
བཞིན་ཕྱི་ནང་གི་རྐྱེན་མང་པོ་ཞིག་ལ་བརྟེན་ནས་འཕོ་འགྱུར་ཆེན་པོ་འགྲོ་དང་འགྲོ་
བཞིན་པ་རེད། གཅིག་ནས་རང་གི་རྒྱལ་ཁབ་གཞན་གྱིས་བཙན་བཟུང་བྱས་
ཏེ་ད་ལྟའང་ང་རང་ཚོ་བོད་མི་རིགས་གཞིས་བྱེས་དུམ་བུ་གཉིས་སུ་ལུས་ཡོད།
བོད་རང་དུ་ནི་རྒྱ་མིས་དངོས་ཤུགས་བརྒྱུད་གསུམ་དང་ཞི་དྲག་འཇམ་རྩུབ་ཅི་
རིགས་ཀྱི་སྒོ་ནས་བོད་ཡུལ་རྒྱ་ཡུལ་དུ་འགྱུར་བའི་ཐབས་ཤེས་ཡོད་དགུ་ཙལ་སྤྲུག་
བྱས་དང་བྱེད་མུས་སུ་ཡོད་པས་བོད་ཀྱི་རིག་གཞུང་དང་མི་རིགས་ཀྱི་ངོ་བོ་མེད་
པ་བཟོ་བཞིན་པ་ང་ཚོས་ཤེས་གསལ་ལྟར་རེད། བཙན་བྱོལ་དུ་ཡོད་པའི་བོད་



མི་ལ་བཤད་པ་ཡིན་ན་འགྱུར་བ་ཆེ་ཤོས་ཤིག་ནི་སྔ་མོ་དང་མི་འདྲ་བར་དེང་སྐབས་
ན་གཞོན་མང་པོ་ཞིག་ལ་དེང་རབས་ཀྱི་ཤེས་ཡོན་ཆུ་ཚད་མཐོན་པོར་སོན་པའི་
སློབ་སྦྱོང་གི་གོ་སྐབས་གསར་པ་ཞིག་ཐོབ་ཡོད། དེ་བཞིན་དུ་ཆབ་སྲིད་འཛིན་
སྐྱོང་ལ་ཆ་བཞག་ནའང་༧སྤྱི་ནོར་༧གོང་ས་༧སྐྱབས་མགོན་ཆེན་པོའི་དབུ་ཁྲིད་
ཡང་དག་པའི་འོག་འཛམ་གླིང་སྤྱིའི་ལམ་ལུགས་དང་མཐུན་པར་་དམངས་གཙོའི་
ལམ་སྲོལ་ཐོག་གོམས་པ་མདུན་སྤོ་བྱས་དང་བྱེད་མུས་སུ་ཡོད་པ་བརྗོད་མི་དགོས།
གནས་ཚུལ་འདི་འདྲའི་འོག་ང་རང་ཚོའི་བོད་ཀྱི་སྤྱི་ཚོགས་དང་རིག་གཞུང་ལ་
འགྱུར་བ་ཤུགས་ཆེན་པོ་འགྲོ་བ་ནི་ཆོས་ཉིད་ཡིན་པས་ཡིད་ཕམ་བྱེད་པའི་གནས་
གཏན་ནས་མིན། འོན་ཀྱང་མ་འོངས་པར་བོད་མི་རིགས་ཟེར་བ་ཞིག་གནས་
མི་གནས་ནི་དུས་སྐབས་གཉན་འཕྲང་འདིའི་སྐབས་ང་ཚོས་བོད་ཀྱི་རིག་གཞུང་
མ་ཉམས་པར་འཛིན་སྐྱོང་སྤེལ་གསུམ་བགྱིད་ནུས་མི་ནུས་ལ་རག་ཆེན་པོ་ལུས་
པ་རེད། དེ་ལའང་ཐོག་མར་རང་གི་རིག་གཞུང་དང་མི་རིགས་ལ་སྤོབས་
པ་དང་ལྡན་པའི་སྒོ་ནས་རྒྱུས་ཡོད་པ་ཞི ག་བྱ་དགོས་པ་གལ་ཆེ་ཞིང་། དེ་
ཡང་ངོས་ནས་དེབ་འདིའི་ལེའུ་དང་པོའི་ནང་ཞིབ་བཤད་བྱས་པ་བཞིན་ནང་ཆོས་
ཀྱི་བསླབ་བྱའི་གནད་འགག་རགས་ཙམ་ཞིག་མ་ཤེས་ན་བོད་ཀྱི་རིག་གཞུང་གི་
ངོ་བོ་ལེགས་པར་ངོས་གཟུང་དཀའ་བས་འདིར་རང་རིགས་བློ་གསར་གཞོན་ནུ་
རྣམས་ལ་གཙོ་བོར་དམིགས་ཏེ་ནང་ཆོས་ཀྱི་གནས་དོན་གལ་ཆེ་བ་རྣམས་གོ་བདེའི་
ཚིག་གི་ཐོག་ནས་གསལ་བཤད་བྱས་ཡོད། སྤྱིར་སྟོན་པ་སངས་རྒྱས་ཀྱི་ཆོས་



འདི་ཐར་པ་དང་ཐམས་ཅད་མཁྱེན་པ་སྒྲུབ་པའི་ཐབས་ལམ་མ་གཏོགས་མི་རིགས་
ཤིག་གི་ངོ་བོ་མཚོན་བྱེད་གཏན་ནས་མིན་མོད། འོན་ཀྱང་བོད་དུ་ནི་ནང་ཆོས་
མི་ལོ་སྟོང་ཕྲག་ལྷག་ཙམ་རིང་དར་ཁྱབ་ཆེ་བས་བོད་ཀྱི་རིག་གཞུང་དེ་ཕྱི་ནང་
གང་ས་ནས་ནང་ཆོས་ཀྱིས་ཚོས་པ་ལྟ་བུར་ཆགས་ཡོད། དེར་མ་ཟད་ནང་
ཆོས་ཀྱི་གཞི་མའི་ལྟ་ཕྱོགས་རགས་ཙམ་ཞིག་ཤེས་ན་ཆོས་ཟེར་བ་དེ་རྨོངས་དད་
ཀྱི་ཡུལ་མ་ཡིན་པ་མ་ཟད་རིགས་པ་ཡང་དག་དང་ལྡན་པ་ཞིག་ཡིན་པའི་གནད་
དེ་རྟོགས་ཐུབ་པས་དགེ་མཚན་ཤིན་ཏུ་ཆེ། །
རྒྱུ་མཚན་གཞན་ཞིག་ནི་དེང་དུས་འཛམ་གླིང་ཡུལ་གྲུ་མང་པོ་ཞིག་ལ་ནང་
ཆོས་སྤྱི་དང་ལྷག་པར་བོད་ཀྱི་ཆོས་བརྒྱུད་ཀྱི་རིགས་དར་ཁྱབ་ཆེན་པོ་འགྲོ་བཞིན་
པ་མ་ཟད་ནུབ་ཕྱོགས་ཀྱི་སྐད་ཡིག་མང་པོའི་ནང་ཆོས་ཀྱི་བསླབ་བྱའི་གནད་གསལ་
པོར་སྟོན་པའི་དཔེ་དེབ་དུ་མ་བརྩམས་བྲིས་བྱས་ཡོད་ཀྱང་བོད་རིགས་ཚོར་གཙོ་
བོར་དམིགས་ཏེ་ཚང་མས་གོ་བདེ་བའི་ཁ་སྐད་ཐོག་བྲིས་པའི་ནང་ཆོས་ངོ་སྤྲོད་
ཀྱི་དཔེ་དེབ་ནི་ཕལ་ཆེར་གཅིག་ཀྱང་མེད། དེ་འདྲ་སོང་ཙང་དེང་དུས་ཀྱི་ཤེས་
ཡོན་ལྡན་པའི་བོད་རིགས་ཤིག་ཡིན་ནའང་ནང་ཆོས་སྐོར་སློབ་སྦྱོང་བགྱིད་སྐབས་
དབྱིན་ཡིག་སོགས་སྐད་ཡིག་གཞན་ཞིག་ཐོག་དཔེ་དེབ་ཀློག་དགོས་པ་ཁོ་བོས་མཐོང་
ཐོས་བྱུང་བས་བློ་ཕམ་གྱི་གནས་མིན་ནམ་སྙམ། དེ་ལྟ་བུའི་རྒྱུ་མཚན་དུ་མ་
ཞིག་ལ་བརྟེན་ནས་ངས་དེབ་འདི་བརྩམས་པ་ཡིན།
རྩོམ་འབྲི་བྱ་ཚུལ་ལའང་འདིར་ངོས་ནས་ཕལ་སྐད་གཙོ་བོར་བྱས་ཡོད།
=
L



དེའི་རྒྱུ་མཚན་ནི་ང་རང་ཚོའི་བོད་ཀྱི་ཡིག་སྐད་དེ་བཞིན་སཾ་ཀྲྀཏ་ལྟར་ཧ་ཅང་ཆུ་
ཚད་མཐོ་བས་བརྡ་དག་དང་སྙན་སུམ་སོགས་ལ་སྦྱངས་པ་ཆེ་ཆེར་མེད་ན་གོ་མི་
ནུས་པ་མ་ཟད་ལྷག་པར་དཔེ་ཆའི་རིགས་རྣམས་ནི་གཞུང་ཆེན་མོའི་སློབ་གཉེར་
མེད་ན་དེ་བས་ཀྱང་གོ་དཀའ་བར་ཆགས་ཡོད། དེ་ཡང་ཁ་སྐད་དང་ཡིག་
སྐད་བར་ཁྱད་པར་ཆེན་པོ་ཡོད་པའི་རྐྱེན་གྱིས་སྔར་བོད་ནང་མི་མང་སྤྱི་བྱིངས་
ནས་དཔེ་དེབ་སོགས་ཀློག་པའི་གོམས་གཤིས་དམིགས་བསལ་ཆགས་ཐུབ་པ་བྱུང་
མེད༑ དེང་གི་སྐབས་སུ་ནི་མི་མང་སྤྱི་བྱིངས་ལ་སློབ་སྦྱོང་གི་གོ་སྐབས་བཟང་
པོ་ཐོབ་ཡོད་ཙང་རིམ་པས་དཔེ་དེབ་དང་གསར་ཤོག་སོགས་ཀློག་པའི་དམིགས་
སྐྱོང་ཡོང་བཞིན་མོད། འོན་ཀྱང་མང་ཆེ་བས་ཡི་གེ་འབྲི་ཀློག་དབྱིན་ཡིག་
སོགས་སྐད་གཞན་ཞིག་གི་ཐོག་བགྱིད་པ་ལས་བོད་ཡིག་ཐོག་མི་བྱེད་པ་འདི་དངོས་
གནས་ཡ་ང་བའི་གནས་མ་རེད་དམ། དཀའ་ངལ་དེ་སེལ་ཐབས་སུ་ཕྱོགས་
གཉིས་ནས་རྩོལ་བ་བྱ་དགོས་ཀྱི་འདུག དེ་ཡང་མི་མང་གི་ངོས་ནས་སོ་སོའི་སྐད་
ཡིག་ལ་དོ་སྣང་ཤུགས་ཆེ་རུ་བཏང་སྟེ་བོད་ཡིག་གི་བརྡ་དག་གི་འགྲོ་སྟངས་མ་
མཐའ་ཙམ་ཞིག་ཤེས་པར་བྱས་ཏེ་བོད་ཡིག་ཐོག་ཡི་གེ་འབྲི་ཀློག་གང་ཐུབ་ཐུབ་
བྱེད༑ རྩོམ་བྲིས་པ་རྣམས་ནས་ཀྱང་གཞན་གྱིས་གོ་ཐུབ་པ་གཙོ་བོར་དམིགས་
ཡུལ་དུ་བཟུང་སྟེ་ཡི་གེ་འབྲི་སྟངས་དེ་བོད་ཀྱི་ཁ་སྐད་དང་གང་ཉེ་ཉེར་བྱས་ན་
གཏན་གཏན་ཁེ་ཕན་ཆེན་པོ་ཡོང་གི་རེད་བསམ་གྱི་འདུག་
དེབ་འདིའི་བརྗོད་དོན་ནི་སྟོན་པ་ཤཀྱ་ཐུབ་པས་གསུངས་པའི་ཆོས་ཀྱི་བསླབ་



བྱའི་གནད་གལ་ཆེ་བ་རྣམས་ཡིན། དེ་ཡང་ལེའུ་དང་པོས་དེང་དུས་བོད་ཀྱི་
སྤྱི་ཚོགས་ནང་ནང་ཆོས་གལ་ཆེ་བའི་སྐོར་གསལ་བཤད་དང་འབྲེལ་བའི་དོགས་
གླེང་བྱེད། ལེའུ་གཉིས་པ་ནས་བཅུ་པའི་བར་གྱི་བརྗོད་དོན་རྣམས་ནང་པ་
སངས་རྒྱས་པ་སྤྱིའི་ལམ་ལུགས་ཡིན་པས་ཐེག་པ་ཆེ་ཆུང་གཉིས་ཀར་ཁྱད་པར་
དམིགས་བསལ་མེད་ཅིང་། ལེའུ་བཅུ་པའི་ནང་ཟབ་མོ་སྟོང་པ་ཉིད་ཀྱི་ལྟ་
བའི་སྐོར་བཤད་པ་དེ་ནི་ཐེག་པ་ཆེན་པོ་པ་དབུ་མ་པའི་གྲུབ་མཐའི་ལུགས་གཞིར་
བཞག་དང་། ལེའུ་བཅུ་གཅིག་དང་བཅུ་གཉིས་ནི་ཐེག་པ་ཆེན་པོ་བ་ཁོ་ནའི་
ལུགས་ཡིན་པས་དེང་དུས་ཀྱི་གནས་བརྟན་སྡེ་པ་སེང་ག་ལ་པ་དང་ཐའི་ལེནཌ་
པ་རྣམས་ཀྱིས་ཁས་མི་ལེན་མོད། འོན་ཀྱང་ང་རང་ཚོ་བོད་ནང་ཡོད་པའི་
ནང་ཆོས་ནི་གཙོ་བོ་ཐེག་པ་ཆེན་པོ་སྔགས་ཀྱི་ལུགས་ཡིན་པས་ལེའུ་དེ་གཉིས་ནས་
བཤད་པ་རྣམས་གཙོ་བོར་བྱ་དགོས། གནད་དོན་གལ་ཆེ་ཤོས་ཤིག་ལ་དེབ་
འདིའི་ནང་བོད་ཀྱི་ནང་ཆོས་ཀྱི་འགྲེལ་བཤད་གང་ཞུས་པ་རྣམས་བོད་ཀྱི་ཆོས་
ལུགས་ཆེན་པོ་བཞི་ཀར་ཁྱབ་པའི་སྤྱི་ཆོས་ཡིན་པས་སུས་ཉམས་སུ་ལེན་ཀྱང་
མི་འགྲིགས་པ་མེད། གལ་ཏེ་སོ་སོས་ཆོས་ལུགས་གང་ཡང་རུང་བ་ཞིག་གི་
རྗེས་སུ་ཞུགས་ནས་དེའི་ཐུན་མོང་མ་ཡིན་པའི་ལམ་ཉམས་ལེན་བགྱིད་འདོད་ན་
མཚན་ཉིད་དང་ལྡན་པའི་བླ་མའི་དྲུང་ནས་ལམ་སྟོན་འཚོལ་བར་བྱའོ།།
ངོས་ཀྱི་རེ་བ་ནི་དེབ་འདི་བོད་མི་གང་ཡོད་ཀྱི་ཁྱིམ་ཚང་ཚང་མར་ཁྱབ་སྟེ་
བདུན་རེའི་ནང་ཐེངས་རེའམ་ལྷག་པར་ཚེས་བཟང་དུས་ཆེན་ཁག་ལ་ནང་མི་ཚང་



འཛོམས་ཀྱིས་ཤོག་གྲངས་ཉུང་ཤས་རེ་གཅིག་གིས་བཀློགས་ཏེ་དོན་གནད་ཆེ་ཁག་
རྣམས་ལ་ཚང་མས་བགྲོ་གླེང་བྱེད་ཐུབ་ན་སྤྱི་ཚོགས་ནང་ཆོས་དད་འཕེལ་བ་
ཙམ་དུ་མ་ཟད་ནང་ཆོས་ཀྱི་ཤེས་ཡོན་ཀྱང་གཏན་གཏན་ཡར་རྒྱས་འགྲོ་རྒྱུར་ཐེ་
ཚོམ་མེད། དེ་བཞིན་དུ་སློབ་གྲྭའི་ནང་ཆོས་དགེ་ཚོས་བོད་ཀྱི་ཆོས་འབྱུང་
སློབ་སྐབས་ལོ་རྒྱུས་ཙམ་དུ་མ་བཞག་པར་དེབ་འདིའི་ནང་བརྗོད་བྱར་བྱས་པའི་
ནང་ཆོས་ཀྱི་སྙིང་པོ་རྣམས་འགྲེལ་བཤད་གནང་ཐུབ་ན་སློབ་ཕྲུག་ཚོར་ཆུང་དུས་
ནས་ཆོས་ཀྱི་ཤེས་ཡོན་གྱི་རྩ་བ་ལེགས་པོར་ཚུགས་ཐུབ་པ་ཞིག་འོང་རྒྱུའི་རེ་བ་
བྱེད་ཆོག མཐའ་དོན་དེབ་འདིའི་དཔར་བསྐྲུན་འགྲོ་གྲོན་ཤུགས་ཆེ་བ་ནི་དབྱིན་
ལན་དུ་ཡོད་པའི་ (FWBO) ནུབ་ཕྱོགས་ནང་པའི་འདུས་སྡེའི་མཛའ་གྲོགས་
ནས་གནང་བར་ངོས་ནས་དེའི་ཚོགས་མི་རྣམས་ལ་ཁྱེད་ཚོས་དེང་དུས་བོད་མིའི་
སྤྱི་ཚོགས་ནང་དམ་ཆོས་མི་ཉམས་སྤེལ་བའི་ཐབས་ལམ་ལ་ཐུགས་བརྩེ་ཆེན་པོས་
མཐུན་རྐྱེན་རོགས་རམ་གནང་བར་ཐུགས་རྗེ་ཆེ་ཞུ་རྒྱུ་ཡིན།
ལྷ་རམས་པ་ཐུབ་བསྟན་སྦྱིན་པ།
རྒྱ་གར་ལྷོ་ཕྱོགས་མོན་གོསྒྲོ་དགའ་ལྡན་རྣམ་པར་རྒྱལ་བའི་གླིང་།
བོད་རྒྱལ་ལོ་ ༢༡༢༡ ཕྱི་ལོ་ ༡༩༩༤ ཟླ་ ༣ ཚེས་ ༣ ལ།



མཆོད་བརྗོད།
༄༅། །རིག་པའི་མཚོན་གྱིས་མ་རིག་དྲ་བ་ཆོད།
གཞན་ཕན་བློ་ཡིས་ངར་འཛིན་འཆིང་བ་ལྷོད།།
སེམས་ཉིད་ལས་གཞན་བྱེད་པོ་ཡོད་མིན་ཞེས།།
བདེན་པའི་ལམ་སྟོན་ཤཀྱ་སེང་གེར་འདུད།།
སྒྱུ་མ་མིག་སྒྱུའི་གར་ལ་ཅོ་འདྲི་བའི།།
ཕྱི་ནང་རྒྱུ་རྐྱེན་རྟེན་འབྲེལ་སྣ་ཚོགས་ཀུན།།
དོན་གྱིས་སྟོང་ཡང་བྱ་བྱེད་ཀུན་འཐད་པའི།།
ངོ་མཚར་ལྟད་མོ་སྟོན་མཁས་ཀླུ་སྒྲུབ་རྒྱལ།།
འགྲོ་ལ་གཅིག་ཏུ་ཆགས་པའི་གཞན་དབང་གིས།།
མ་བསྐུལ་ན་ཡང་ཐུགས་རྗེའི་གཟེགས་མ་སྤྲོ།།
སྤྱན་རས་གཟིགས་ཞེས་འཇིག་རྟེན་ཡོངས་བསྔགས་པ།།
གངས་ཅན་མགོན་པོ་ཕྱག་ན་པད་མོས་སྐྱོངས།།
མི་ལོ་བརྒྱ་ཕྲག་དུ་མར་འབད་པའི་མཐུས།།
ཁ་བའི་ལྗོངས་འདི་ཆོས་ཀྱི་ཉིན་མོར་བྱེད།།
ལོ་པཎ་ཆོས་རྒྱལ་བཀའ་དྲིན་ཅན་རྣམས་ཀྱིས།།
དྲིན་བྱས་དྲིན་དུ་གཟོ་འོ་ཨེ་མ་ཧོ།།
.
vii



འདི་ན་བློ་གསར་གཞོན་ནུའི་ཚོགས་རྣམས་ལ།།
དམ་ཆོས་ཞི་བསིལ་འོད་དཀར་རབ་སྤྲོ་ཞིང་།།
མ་དད་ལོག་རྟོག་རྨོངས་པའི་མུན་པའི་ཚོགས།།
འཇོམས་བྱེད་ཆོས་ཀྱི་སྣང་བ་གསར་པ་ཞིག།
སྟོང་ཕྲག་གཉིས་པའི་དུས་ཀྱི་མཐར་སྐྱེས་ཤིང་།།
ཤར་ནུབ་གྲུབ་མཐའི་ཆུ་བོ་གཅིག་ཆར་དུ།།
བརྒལ་བར་རློམས་པ་ད་ནའི་མིང་ཅན་དེས།།
རེ་ཞིག་སྨན་སྙམ་སྤྲོ་བས་སྐྱེས་སུ་ཕུལ།།
- -， ，
-
---
-
ཟའ་ ་
་
་



ནང་ཆོས་དང་། བོད་ཀྱི་སྤྱི་ཚོགས།
དར་
༄༅། །སྔོན་བོད་དུ་ནི་བསྟན་པ་ས་དར་རྡོ་དར་ཞེས་ཁ་རྒྱུན་ལ་བཤད་སྲོལ་
ཡོད་པ་བཞིན་ནང་པ་སངས་རྒྱས་པའི་བསྟན་པ་དར་འཕེལ་བྱུང་བའི་འགོ་ཚུགས་
པ་ནས་བཟུང་རིམ་པས་བོད་པའི་སྤྱི་ཚོགས་ཧྲིལ་པོ་ནང་ཆོས་ཀྱིས་ཕྱི་ནང་མེད་
པ་ཚོས་པ་ལྟ་བུ་བྱུང་ཡོད། དེ་ཡང་སྔོན་གྱི་ཆོས་རྒྱལ་རྣམས་དང་། ལོ་ཙཱ་བ།
རྒྱ་གར་གྱི་པཎྜི་ཏ་སོགས་མང་པོས་འགན་ཁུར་མཉམ་བཞེས་གནང་བའི་བཀྲིན་
ལ་་་རྟེན་ནས་བྱུང་བ་ཞིག་རེད། ཁོང་ཚོའི་མཛད་རྗེས་གང་འདྲ་ཡིན་མིན་
ནི་རྒྱལ་རབས་དང་ལོ་རྒྱུས་ལ་ཞིབ་གཟིགས་གནང་ན་མཁྱེན་རྒྱུ་རེད། སངས་
རྒྱས་ཀྱི་བསྟན་པ་རྒྱ་གར་ནས་ཨེ་ཤ་ཡའི་ས་ཁུལ་མང་པོ་ཞིག་ལ་ཁྱབ་པ་ནི་དཔེར་
ན་རྒྱ་ནག ཀོ་རི་ཡ། ཐའི་ལེ། བྷར་མ། སིངྒ་ལ། ཁམ་བོའི།
ཝེཨེཏ་ནམ། ཉི་ཧོང་དང་། སོག་ཡུལ། དེ་བཞིན་ས་གནས་གཞན་
དུའང་དར་ཁྱབ་བྱུང་ཡོད་ཀྱང་། བོད་ནང་བཞིན་གང་ལའང་ཐེག་པ་ཆེ་ཆུང་
སྔགས་དང་བཅས་པའི་བསྟན་པ་ཡོངས་རྫོགས་ཀྱི་རྩ་བ་ཚུགས་ཐུབ་པ་བྱུང་མེད།
དེ་བཞིན་དུ་དཔེར་ན་བཀའ་བསྟན་བསྒྱུར་བ་ཆ་བཞག་ནའང་བོད་སྐད་དུ་ཕབ་
བསྒྱུར་བྱས་པ་འདྲ་བ་གྲངས་མང་ལ་ཕྱོགས་གང་ཅི་ནས་སྣེ་འཛོམས་པ་འདི་འདྲ་
སུ་ལའང་མེད། དེར་མ་ཟད་བོད་ཀྱི་མཁས་གྲུབ་རང་གིས་བརྩམས་པ་ཡང་
གསསཡང་



དཔེ་ཆ་པོད་ཁྲི་ཕྲག་བརྒལ་བ་ཡོད་པས་སྤྱིར་བཏང་འཛམ་གླིང་གི་སྤྱི་ཚོགས་ནང་
མིའི་གྲངས་འབོར་དང་རྩོམ་བྲིས་ཀྱི་ཁ་གྲངས་བསྡུར་ཚེ་བོད་འདི་རྩེ་ཐོན་གྱི་གྲས་
སུ་ཚུད་རྒྱུ་ཐེ་ཚོམ་མེད་པས་སོ་སོའི་རིག་གཞུང་ཆུ་ཚད་མཐོན་པོར་སླེབས་པའི་
རྟགས་སུ་ཤེས་ཏེ་སྤོབས་པ་བྱེད་ཆོག་པ་ཞིག་ཡིན།
སྤྱིར་བཏང་བྱས་ན་བོད་པའི་གཏམ་དཔེར་ཁ་སང་ཁ་སང་དང་། དེ་རིང་
དེ་རིང་རེད། ཟེར་བ་ལྟར་འདས་པ་ནི་འདས་ཟིན་པས་དེ་ལས་ད་ལྟ་བ་དང་། མ་
འོངས་པའི་བསམ་མནོ་གཏོང་ ་་གལ་ཆེ་བ་དེ་བདེན་མོད། འོན་ཀྱང་འདས་
པའི་ཉམས་མྱོང་དང་བསྟུན་གྱིན་བྱས་ན་གནས་ཚུལ་མང་པོ་ཞིག་ཤེས་རྟོགས་
ཡོང་རྒྱུ་ཡིན་པ་ནི་རྣམ་དཔྱོད་ཡོད་མཁན་གཅིག་གིས་བལྟས་ན་ཤེས་གསལ་ལྟར་
རེད༑ དེ་མིན་ན་འཛམ་གླིང་ག་པ་ཡིན་ནའང་ཆུང་དུས་སློབ་གྲའི་ནང་རྒྱལ་
རབས་དང་ལོ་རྒྱུས་སློབ་དགོས་དོན་གང་ཡང་ཡོད་མ་རེད། །
འོ་ན་ང་ཚོས་བོད་ཀྱི་འདས་པའི་ལོ་རྒྱུས་དེ་གཞི་ལ་བཞག་ནས་མ་འོངས་པའི་
ཆ་ལ་ང་རང་ཚོའི་སྤྱི་ཚོགས་ནང་ཆོས་གལ་ཆེན་པོ་རེད་མ་རེད་ཟེར་ན། དྲི་
བ་འདིའི་ཐོག་ཚང་མས་བསམ་བློ་གཟབ་གཟབ་གཏོང་རྒྱུ་ཤིན་ཏུ་གལ་ཆེན་པོ་
མཐོང་གི་འདུག གང་ཡིན་ཟེར་ན། དེང་སྐབས་ང་ཚོའི་སྤྱི་ཚོགས་འདི་འཕོ་
འགྱུར་ཆེན་པོ་འགྲོ་བཞིན་པའི་དུས་ཚོད་གཉན་འཕྲང་ཞིག་གི་སྒང་ལ་སླེབས་ཡོད།
སྤྱིར་ཆོས་ཁས་ལེན་མི་ལེན་དང་། ཆོས་བྱེད་མི་བྱེད་ཟེར་བ་ནི་སོ་སོའི་སྒེར་
གྱི་ཐོབ་ཐང་ཞིག་ཡིན་པ་ནི་འགྲོ་བ་མིའི་ཐོབ་ཐང་ལ་སྲུང་བརྩི་བྱེད་པའི་དམངས་
- -， ，
-
---
-
ཟའ་ ་
་
་



གཙོའི་སྤྱི་ཚོགས་ཚང་མ་གཅིག་གྱུར་རེད། འོན་ཀྱང་སྤྱི་ཚོགས་ཀྱི་སྟེང་ནས་
སྐད་ཆ་བཤད་དུས་ཆོས་གལ་ཆེ་མི་ཆེའི་ཁྱད་པར་གཏན་གཏན་ཡོང་གི་རེད་
བསམ་གྱི་འདུག གང་ལགས་ཟེར་ན། སྤྱི་ཚོགས་དང་རྒྱལ་ཁབ་སོ་སོའི་ནང་
རྒྱལ་རབས་དང་ལོ་རྒྱུས་མི་འདྲ་བ། ཡུལ་གྱི་ཆགས་ཚུལ་མི་འདྲ་བ། སྐད་ཡིག་
དང་གོམས་གཤིས་མི་འདྲ་བའི་དབང་གིས་རིག་གཞུང་མི་འདྲ་བ་ཆེན་པོ་འོང་ཞིང་།
དེའི་ཆ་ནས་མི་རིགས་ཀྱི་ངོ་བོའང་མི་འདྲ་བ་ཡོད་རེད། མི་རིགས་ཟེར་བ་
དེ་ཡང་ས་ཆ་གཅིག་པུའི་སྟེང་ནས་ངོ་བོ་འཇོག་མི་ཐུབ། དེ་ཡང་ཤར་ཕྱོགས་
ཀྱི་སྤྱི་ཚོགས་སྤྱི་དང་། ལྷག་པར་ང་ཚོའི་བོད་གྱི་གནས་ཚུལ་ལ་ཆ་བཞག་ན་
ནང་ཆོས་མ་དར་གོང་ང་ཚོར་བྲིས་པའི་ཡི་གེ་གཞིར་བཟུང་བའི་རིག་གཞུང་ཞིག་
ཡོད་རུང་མེད་རུང་། སློབ་དཔོན་ཐོན་མིས་ད་ལྟའི་ཡི་གེའི་འགྲོ་སྟངས་འདི་
གཏན་འབེབས་བྱས་ཏེ་བོད་ཀྱི་རིག་གཞུང་གི་རྐང་ཚུགས་པ་ནས་བཟུང་ལོ་ངོ་
སྟོང་ཕྲག་བརྒལ་བའི་རིང་བོད་ཀྱི་སྤྱི་ཚོགས་དེ་ནང་ཆོས་ཀྱི་བསླབ་བྱ་དང་། ལྟ་
ཚུལ་གྱིས་ཕྱི་ནང་གང་ས་ནས་མཚོན་གྱིས་སྦགས་པ་ནང་བཞིན་སོང་ཡོད་པས་
མི་དཀྱུས་མ་ཞིག་གི་ཁ་ནས་ཀྱང་མ་ཎི་བགྲང་རྒྱུ་དང་། དེ་བཞིན་དུ་སྐྱེ་བ་སྔ་
ཕྱི་དང་། ལས་འབྲས་ཀྱི་རྣམ་གཞག་རྣམས་རྩོད་མེད་ཡོངས་གྲགས་སུ་ཁས་
ལེན་པ་མ་ཟད་རྨི་ལམ་དུའང་དྲན་ཐུབ་པ་ལྟ་བུ་བསམ་བློའི་ནང་ཆོས་ལ་ཡིད་ཆེས་
ཀྱི་ཤུགས་ཆེན་པོ་ཡོད། དེ་ཙམ་མ་ཟད་སྤྱིར་བཏང་ཡ་རབས་སྤྱོད་བཟང་གི་
སྐད་ཆ་ཞིག་བཤད་པ་ཡིན་ནའང་ནང་ཆོས་ཀྱི་བསླབ་བྱ་གཞན་ཕན་སྙིང་རྗེ་དང་།
3



ལས་འབྲས། རང་གཞན་ཚང་མ་བདེ་སྐྱིད་འདོད་པ་དང་། སྡུག་བསྔལ་
མི་འདོད་པ་མཚུངས་པར་ངོས་འཛིན་པའི་ལྟ་སྤྱོད་དེ་གཞི་ལ་བཞག་པ་འབའ་
ཞིག་རེད། གང་ལྟར་སྤྱི་སྒེར་གཉིས་ཀའི་ཐོག་ཏུ་ནང་ཆོས་ཀྱི་བསླབ་བྱ་དང་
ཡིད་ཆེས་ཀྱི་ནུས་ཤུགས་ཆེ་མི་ཆེ་ནི་ད་ལྟ་བོད་ཀྱི་རིག་གཞུང་ཟེར་དུས་ནང་ཆོས་
ལས་ལོགས་སུ་ཕྱེ་ནས་ངོས་འཛིན་རྒྱུ་མི་རྙེད་པ་ལྟ་བུ་ཆགས་ཡོད། དེ་འདྲ་
སོང་ཙང་དངོས་འབྲེལ་བོད་པའི་རིག་གཞུང་དེ་བུ་རམ་གྱི་ཤིང་ཡིན་ན་ནང་ཆོས་
དེ་དེའི་ནང་གི་རོ་བཅུད་ཀྱི་ཚོད་དེ་རེད་ཟེར་ཆོག་པ་ཡིན། །
དེ་ཡང་སྤྱི་ཚོགས་རང་གི་སྟེང་ནས་བཤད་པ་ཡིན་ན་ཆོས་རྒྱལ་སྲོང་བཙན་
སྒམ་པོས་ལྷ་ཆོས་དགེ་བ་བཅུ་དང་། མི་ཆོས་གཙང་མ་བཅུ་དྲུག་ལ་གཞི་བཅོལ་
ཏེ་ཡུལ་ཁྲིམས་སྐྱོང་བ་དེ་དཔེ་མཚོན་ཡང་དག་པ་ཞིག་ཡིན། དེ་བཞིན་དུ་བོད་
མི་ཕལ་ཆེ་བས་བོད་གངས་ཅན་གྱི་ལྗོངས་དེ་འཕགས་པ་སྤྱན་རས་གཟིགས་ཀྱིས་
དམིགས་བསལ་གྱི་གདུལ་ཞིང་དུ་ངོས་འཛིན་བྱེད་པ་དང་། དེ་མཚུངས་རིག་
གནས་གཞན་གསོ་བ་རིག་པ་དང་། གཏན་ཚིགས་རིག་པ། བཟོ་རིག་པ།
སྒྲ་རིག་པ་སོགས་ཚང་མ་ནང་ཆོས་གཞི་ལ་བཞག་པ་འབའ་ཞིག་ཡིན། མཐའ་
ན་སྒྲུང་ཞིག་བཤད་ནའང་ནང་ཆོས་ཀྱི་བསླབ་བྱ་སྣ་རེ་གཉིས་མི་སྟོན་པ་མེད་པ་
ལྟ་བུ་ཆགས་ཡོད། དེར་མ་ཟད་གཏམ་དཔེ་ལ་ཆ་བཞག་ནའང་། བསྐོས་
པའི་ལས་ལ་བཟློག་ཐབས་མེད། །དཔྲལ་བའི་གཉེར་མར་ཕྱིས་ཐབས་མེད།།
ཟེར་བ་དང་། གལ་པོ་ཆེ་ལ་ནན་ཏན་དང་། དམ་པའི་ཆོས་ལ་བརྒྱ་ཚར།



ཟེར་བ་དང་། སྡིག་ཆེན་དམྱལ་བར་འགྲོ་ཞོར། །ཧར་པ་བུ་ལོན་ལེན་ཞོར།
ཟེར་བ་ལྟ་བུ་ནང་ཆོས་ཀྱི་ལྟ་ཕྱོགས་དང་འབྲེལ་བ་མང་པོ་ཞིག་ཡོད་པ་ནི་ཚང་
མའི་ཁ་རྒྱུན་ལ་འཇགས་ཡོད་པ་ང་ཚོས་ཤེས་གསལ་ལྟར་རེད། །
ང་ཚོས་ཞིབ་ཏུ་བལྟས་པ་ཡིན་ན་ཕལ་ཆེར་འདས་པའི་མི་ལོ་སྟོང་ཕྲག་བརྒལ་
བའི་རིང་ལ་ང་ཚོ་བོད་རིགས་ཚོས་ནུས་ཤུགས་ཧྲིལ་པོ་ཆོས་རང་ལ་བསྒྲིལ་ཏེ་
མཁས་པ་པཎྜི་ཊས་འཆད་རྩོད་རྩོམ་གསུམ་ཡང་དེའི་སྟེང་ནས་མཛད། གྲུབ་
ཐོབ་རྣལ་འབྱོར་པས་ཉམས་རྟོག་ཀྱང་དེའི་ཐོག་ན ས་སྐྱེས། སྙན་ངག་མཁན་
གྱིས་སྙན་འགྱུར་གྱི་ཉམས་སྣ་ཚོགས་ཀྱང་དེའི་ཐོག་ནས་བཏོན། ལག་རྩལ་
མཁན་གྱིས་གཙུག་ལག་ཁང་བཞེངས་པ་སོགས་མཁར་ལས་དང་ཆོས་ཆས་སྣ་
ཚོགས་བཟོས་ཏེ་ལག་ཤེས་ཀྱི་རྩལ་ཕྲ་མོའང་དེའི་ཐོག་ནས་སྟོན། ལོ་རྒྱུས་སྨྲ་
བས་ལོ་རྒྱུས་ཀྱི་ཕྲེང་བའང་དེ འི་ཐོག་ནས་བསྒྲིགས། འཇིག་རྟེན་ཕལ་པའི་
ཡུལ་དུས་ཀྱི་མཆོད་སྟོན་སྐབས་ལེན་རྒྱུའི་གླུ་གཞས་ཀྱང་ཆོས་ཚིག་གིས་བརྒྱན།
མི་ཉམས་ཆུང་ཞིག་གིས་ཀྱང་རྐྱེན་ངན་ཕྲད་པའི་སྐབས་སྐྱིད་སྡུག་ལེགས་ཉེས་
ཀྱི་བློ་འཇོག་སའང་དེ་ལ་བྱེད་པ་སོགས་སྔར་ལོ་རྒྱུས་ནང་སྤྱི་ཚོགས་གང་དུའང་
ཧ་ལམ་བྱུང་མ་མྱོང་བའི་གནས་ཚུལ་འདི་འདྲ་ཞིག་ཆགས་ཡོད། རྒྱུ་མཚན་
དེ་རྣམས་ལ་བརྟེན་ནས་དེང་གི་དུས་སུ་ང་རང་ཚོས་བོད་མི་རིགས་ཀྱི་ངོ་བོ་དང་།
སོ་སོའི་ཐུན་མོང་མ་ཡིན་པའི་བསམ་པའི་འཁྱེར་སོ་བཅས་ལ་དམིགས་བསལ་
གྱི་དོ་སྣང་དང་། དང་འདོད་ཀྱིས་གཅེས་སྐྱོང་བྱ་འདོད་ན་ནང་ཆོས་ཀྱི་སྙིང་



དོན་ཕྲན་བུ་མ་ཤེས་ཐབས་མེད་ལྟ་བུ་ཆགས་ཡོད། དེ་ཡང་སྤྱིར་བཏང་བྱས་
ན་མི་རིགས་གང་དང་གང་ཡིན་རུང་དེའི་རིག་གཞུང་གནས་མི་གནས་ནི་གཙོ་བོར་
མི་རིགས་རང་ཉིད་ནས་རང་གི་རྒྱལ་རབས་དང་། རིག་གཞུང་ལ་སྤོབས་པ་ཡོད་
མེད་ལ་རག་ཆེན་པོ་ཞིག་ལས་པས་ད་ལྟ་ང་ཚོ་བོད་མི་རིགས་རྩ་བརླག་ཏུ་འགྲོ་
བའི་ཉེན་ཁ་ཅན་གྱི་དུས་འདིར་རང་གི་རིག་གཞུང་ལ་སྤོབས་པ་ཆེན་པོའི་ཐོག་
ནས་གཅེས་སྐྱོང་བྱེད་རྒྱུ་གལ་ཆེ་བ་ཤོད་མི་དགོས། ལྷག་པར་དུའང་གཡས་
གཡོན་གྱི་ཁྱིམ་མཚེས་རྒྱལ་ཁབ་མང་པོ་དང་བསྡུར་ན་དངོས་འབྲེལ་བོད་མི་
རིགས་དེ་སྤྱིར་བཏང་བྱས་ན་ཞི་བདེ་བག་ཕེབས་པ། གཤིས་ཁ་ཅུང་ལྷོད་པ།
དཀའ་ངལ་ལ་བཟོད་སྲན་ཆེ་བ། གཞན་ལ་སྙིང་རྗེ་ཆེ་བ་ཡོད་པ་ཞིག་དེང་
སང་ཕྱི་ལོག་གི་མི་སྣ་མང་པོ་ཞིག་གི་མཐོང་ཚུལ་ཡོད་པ་དེའང་གཙོ་ཆེ་ཤོས་གོང་
དུ་བཤད་པའི་ནང་ཆོས་ཀྱི་བསླབ་བྱའི་ནུས་པ་དང་དེའི་རྩིས་ཟིན་པའི་ལག་རྗེས་
ཡིན་ས་རེད།
འོ་ན་ང་ཚོས་སྔོན་གྱི་ལམ་དང་ལུགས་སྲོལ་ཆ་ཚང་བ་གྲྭ་ཚུགས་སུ་མ་ཉམས་
པ་གཅེས་སྤྲས་སུ་བྱེད་དགོས་སམ་ཟེར་ན། དེ་འདྲ་གཏན་ནས་མ་རེད། རིག་
གཞུང་དང་གོམས་གཤིས་ནང་རིགས་གཉིས་ཡོད་ཅེས་པསྤྱི་ནོར་གོང་ས་༧སྐྱབས་
མགོན་ཆེན་པོ་མཆོག་ནས་བཀའ་སྔ་རྗེས་མང་པོ་གནང་ཡོད། དེ་ཡང་རིགས་
གཅིག་ནི་དུས་དེ་དང་དེའི་ཡུལ་དུས་དང་། སྤྱི་ཚོགས་ཀྱི་གནས་སྟངས་དང་
བསྟུན་པའི་ཆ་ཤས་ཁོ་ན་ཡིན་པ་དེ་རྣམས་ནི་སྤྱི་ཚོགས་དང་། ཡུལ་དུས་འགྱུར་



བ་འགྲོ་བ་དང་ཆབས་ཅིག་འགྱུར་བ་ངེས་པར་འགྲོ་དགོས་ལ། དེ་མ་ཡིན་
པའི་རིགས་གཅིག་ནི་ཡུལ་དུས་གང་དུའང་མི་རིགས་དེའི་ངོ་བོ་མཚོན་ཐུབ་པ་
མ་ཟད་མི་རིགས་དེའི་མི་རྣམས་ལ་ཉིན་རེའི་མི་ཚེའི་ནང་ཕན་ཐོགས་ཡོད་པས་
དེའི་རིགས་ནི་ངེས་པར་བདག་གཅེས་བགྱིད་ཀྱང་འོས་ལ་དེ་ལྟར་ཐུབ་རྒྱུའང་རེད།
འདི་འདྲ་བ་རྣམས་ནི་ནང་ཆོས་ལྟ་བུ་རིག་གཞུང་གི་སྙིང་པོ་རྣམས་ཡིན་པར་ངོས་
གཟུང་དགོས། དེ་ལས་ལྡོག་སྟེ་འགྱུར་བ་ངེས་པར་ཐེབས་འོས་པའི་གོམས་
གཤིས་རྙིང་པ་འགའ་ཤས་དཔེར་བཀོད་ན། ང་རང་ཚོས་སྤྱི་ཚོགས་ནང་སྐྱེས་
སའི་ཐོག་ནས་ཁྱིམ་ཚང་གྲལ་རིམ་མཐོ་དམན་ལ་བརྩི་བསྲུང་ཧ་ཅང་བྱེད་པ་འདི་
རྒྱ་གར་ཧིན་དུ་པས་རིགས་རུས་ཀྱི་དབྱེ་བ་འབྱེད་པ་དང་ཤིན་ཏུ་འདྲ་ཉེན་ཆེ་བས་
དོར་བྱ་ཡིན། དེ་བཞིན་དུ་རྒན་གཞོན་གོ་རིམ་ལ་ཁ་བཏགས་ནས་སྤྱི་ཚོགས་
ནང་དམངས་གཙོ་དང་མི་གཅིག་གྱུར་གྱི་གོམས་གཤིས་བསྐྱེད་དུ་མི་འཇུག་པ།
གཞན་ལ་རོགས་པ་བྱེད་སྐབས་ཕ་རོལ་པོར་ཕན་སེམས་གཙོ་བོར་མི་བཟུང་བར་
ངོ་སོ་ཐོབ་རྒྱུ་གལ་ཆེན་པོར་བརྩི་བ། འབྱོར་ལྡན་པ་ཚོས་རང་ཉིད་བསོད་
ནམས་གསོག་པའི་རྩོལ་བ་བྱེད་པ་མ་གཏོགས་ཉམ་ཐག་ལ་རོགས་བྱེད་རྒྱུར་
དམིགས་བསལ་དོ་སྣང་མེད་པ་དང་། བུད་མེད་ལ་མི་འདྲ་མཉམ་གྱི་བརྩི་
མཐོང་མི་བྱེད་པར་ཅུང་ཟད་དམན་པར་བལྟ་བ་སོགས་འདི་ཚོའི་རིགས་རྣམས་
ནི་སྤྱི་ཚོགས་རྗེས་ལུས་ཀྱི་རྣམ་འགྱུར་ཡིན་པས་གོམས་གཤིས་རྙིང་པ་ཡིན་ཀྱང་
ངེས་པར་དུ་སྤོང་འོས་པ་འབའ་ཞིག་ཡིན་པ་མ་ཟད་དེ་རྣམས་དོར་ཚེ་བོད་ཀྱི་རིག་



གཞུང་དང་མི་རིགས་ཀྱི་ངོ་བོ་ལ་ཕན་པ་མ་གཏོགས་གནོད་སྐྱོན་ཅུང་ཟད་ཀྱང་
འགྲོ་གི་མ་རེད།
འོ་ན་སྤྱི་ཚོགས་དང་རིག་གཞུང་ནི་དུས་དང་བསྟུན་ནས་རང་བཞིན་གྱིས་
འགྱུར་བ་འགྲོ་བ་ཞིག་མ་ཡིན་ནམ། ང་ཚོས་རྒྱུ་མཚན་གང་གི་ཆེད་དུ་དམིགས་
བསལ་གྱིས་དེའི་ཐོག་བསམ་མནོ་གཏོང་དགོས་ཟེར་ན་དེའི་རྒྱུ་མཚན་གོང་དུ་
རགས་ཙམ་ཞིག་བཤད་ཟིན་པ་ཡིན། དེ་ཡང་གཙོ་ཆེ་ཤོས་ནི་དེང་གི་དུས་
སུ་ང་རང་ཚོའི་སྤྱི་ཚོགས་འདི་འཕོ་འགྱུར་ཆེན་པོ་འགྲོ་བའི་གཉན་ཕྲང་གི་དུས་
ཚོད་ཅིག་གི་སྒང་ལ་བསྡད་ཡོད་ཅེས་བརྗོད་པ་དེ་ཡིན། དུས་སྐབས་འདི་གཉན་
ཕྲང་ཇི་ལྟར་ཡིན་ཟེར་ན་དེའི་རྒྱུ་མཚན་འགའ་ཤས་ཤིག་འདིར་བརྗོད་ཀྱི་ཡིན།
གཅིག་ནས་ང་ཚོ་བོད་རིགས་རྣམས་ཆབ་སྲིད་ཀྱི་རྐྱེན་ངན་འོག་གཞིས་བྱེས་
གཉིས་སུ་སོང་སྟེ་མི་རིགས་ཀྱི་ངོ་བོ་དང་རིག་གཞུང་རྩ་བརླག་ཏུ་འགྲོ་བའི་ཉེན་
ཁའི་གནས་ཚུལ་ཞིག་གི་འོག་ཏུ་ཚུད་ཡོད་པ་བརྗོད་མི་དགོས།
གཉིས་ཐད་ནས་དེང་ང་རང་ཚོའི་སྤྱི་ཚོགས་ནང་གཞུང་འཛིན་ཆབ་སྲིད་ཀྱི་
གནས་སྟངས་འཛམ་གླིང་སྤྱིའི་དམངས་གཙོའི་ལམ་ལུགས་དང་མཐུན་པར་ཆོས་
མེད་སྲིད་སྐྱོང་གཙང་མའི་ཚུལ་དུ་གོམས་པ་མདུན་སྤོ་བྱེད་བཞིན་པས་མ་འོངས་
བོད་ཀྱི་སྤྱི་ཚོགས་ནང་ཆོས་ཀྱི་གནས་སྟངས་ཇི་འགྱུར་ཚང་མས་བསམ་མནོ་
གཟབ་ནན་གཏོང་དགོས་པ་ཞིག་ཆགས་ཡོད། ཆོས་མེད་སྲིད་སྐྱོང་གཙང་མ་
ཞེས་པའང་ཆོས་གཏན་ནས་ཁས་མི་ལེན་པའམ། ཆོས་ལ་མཐའ་གཅིག་ཏུ་



ངོ་རྒོལ་བྱེད་པ་ལ་གོ་མི་རུང་། དེ་ནི་གཞུང་རང་གི་ལངས་ཕྱོགས་དེ་སྲིད་སྐྱོང་
གཙང་མའི་ལམ་ལུགས་གཅིག་དགོས་ཟེར་བ་ཡིན་པས་གོ་ནོར་ཐེབས་མི་ཉན།
གསུམ་ཐད་ནས་སྔར་དང་མི་འདྲ་བར་དེང་སྐབས་གདན་ས་གྲྭ་ཚང་མ་ཡིན་
པའི་སློབ་གྲྭ་དཀྱུས་མ་ནས་ཚར་ལོངས་བྱས། མཐོ་སློབ་འཛིན་གྲྭ་མཐོན་
པོར་སླེབས་པའི་ཤེས་ཡོན་ཅན་གྱི་གཞོན་སྐྱེས་ཀྱང་མང་པོ་ཞིག་ཡོད་པས་དེ་ཚོའི་
བློ་ངོར་ཆོས་ཟེར་བ་དེ་ཕ་མའི་མི་ཐོག་སྐྱབས་ལྟར་རྩོད་མེད་ཡོངས་གྲགས་སུ་
ཁས་ལེན་ཏེ་དད་པ་བྱེད་རྒྱུ་ཅུང་ཟད་དཀའ་བ་མ་ཟད། མང་པོ་ཞིག་གིས་
ཆོས་དད་ཟེར་བ་དེ་དེང་དུས་ཀྱི་ཤེས་ཡོན་མེད་པའི་སྐྱེ་བོའི་རྨོངས་དད་ཀྱི་ཡུལ་
ཞིག་རེད་སྙམ་མཁན་ཡང་མེད་པ་མ་རེད། རྒྱུ་མཚན་དེ་རྣམས་ལ་བརྟེན་
ནས་དེང་ང་ཚོ་ཚང་མས་མ་འོངས་བོད་ཀྱི་རིག་གཞུང་དང་། སྤྱི་ཚོགས་ལ་
བསམ་སྟེ་བོད་རིགས་ཀྱི་ངོ་བོ་གང་ཡིན་ངོས་ལེགས་པོར་བཟུང་བའི་ཐོག་རིག་
གཞུང་གི་སྙིང་པོ་ནང་ཆོས་ཀྱི་གནད་དོན་མ་མཐར་རགས་ཙམ་ཞིག་ཤེས་པར་
བྱེད་རྒྱུ་གལ་ཆེན་པོ་མཐོང་གི་འདུག དེ་འདྲ་སོང་ཙང་ངས་དེབ་འདིའི་ནང་
བོད་ཀྱི་ནང་པའི་ཆོས་ཀྱི་སྙིང་དོན་རགས་བསྡུས་ཤིག་གོ་བདེའི་ཆེད་ཕལ་སྐད་
ཀྱི་ཐོག་ནས་བརྗོད་ཀྱི་ཡིན། འོན་ཀྱང་དེའི་སྔོན་དུ་དོགས་སེལ་གལ་ཆེ་བ་
འགའ་ཤས་ཤིག་བྱ་དགོས་ཀྱི་འདུག



དོགས་འདྲི་དང་པོ། གལ་ཏེ་ནང་ཆོས་དེ་བོད་ཀྱི་རིག་གཞུང་གི་སྙིང་པོ་ཡིན་
ན༈ ནང་ཆོས་དེ་རྒྱ་གར་ནས་བྱུང་བས་བོད་རང་གི་ཐུན་མོང་མ་ཡིན་པའི་
རིག་གཞུང་གི་ངོ་བོ་མེད་པར་མི་འགྲོའམ།
རིག་གཞུང་ཞེས་པ་ནི་དང་པོ་ཉིད་ནས་རང་མཚན་དུ་ཡོད་པ་རྟག་པ་བརྟན་པོར་
གནས་མཁན་ཞིག་མེད། དེ་ནི་སྤྱི་ཚོགས་ཤིག་གི་ནང་ཡུལ་དུས་གནས་སྟངས་
དམིགས་བསལ་ཞིག་ཡོད་པ་དེའི་འོག་ནས་གོམས་གཤིས་དང་། བསམ་པའི་
འཁྱེར་སོ། མི་ཕན་ཚུན་འབྲེལ་ལམ་བྱེད་ཚུལ་གྱིས་མཚོན་པའི་ཀུན་སྤྱོད་
འཁྱེར་ཚུལ་སོགས་རིམ་གྱིས་གཞི་ཚུགས་ཤིང་། དེ་ཡང་ཡུལ་དུས་དང་བསྟུན་
ནས་རིམ་གྱིས་འཕོ་འགྱུར་འགྲོ་བའི་རང་བཞིན་ཞིག་ཡིན། ང་རང་ཚོ་བོད་
ལ་ཆ་གཞག་ན་ཕྱི་ལོ་དུས་རབས་བདུན་པའི་ནང་སངས་རྒྱས་ཀྱི་ཆོས་དར་འགོ་
ཚུགས་པ་ནས་བཟུང་དམིགས་བསལ་གྱིས་བོད་པའི་རིག་གཞུང་ཆུ་ཚད་མཐོན་
པོར་སོན་ཏེ་རིམ་པས་བོད་རང་གི་ཐུན་མོང་མ་ཡིན་པའི་ཡི་གེ་དང་དེ་ལ་བརྟེན་
པའི་བརྡ་སྤྲོད་ཀྱི་རྣམ་བཞག་དེ་བཞིན་དུ་མི་རིགས་ཀྱི་གོམས་གཤིས་དང་། ཡུལ་
གྱི་ཆགས་ཚུལ་དང་བསྟུན་པའི་རིག་གཞུང་གསར་པ་ཞིག་གི་ངོ་བོ་ཡོངས་སུ་རྫོགས་
པ་ཞིག་གྲུབ་ཐུབ་པ་བྱུང་ཡོད་པ ས་འདི་འདྲ་བ་དེ་ལ་ད་ལྟ་ང་ཚོས་བོད་ཀྱི་ཐུན་
མོང་མ་ཡིན་པའི་རིག་གཞུང་ཟེར་འོས་པ་ཡིན། དེ་ལྟ་བུ་ཕྱི་ནང་གི་རྒྱུ་རྐྱེན་
སྣ་ཚོགས་འཛོམས་པའི་སྒོ་ནས་རིག་གཞུང་འབྱུང་ཚུལ་དེ་ས་གནས་གཞན་ལའང་
མཚུངས་པ་ཡིན། དཔེར་ན་ད་ལྟ་ནུབ་ཕྱོགས་པའི་རིག་གཞུང་དུ་གྲགས་པ་



，
དེ་ཡང་གཙོ་ཆེར་ཡེ་ཤུའི་ཆོས་ལུགས་དང་འབྲེལ་བའི་རིག་གཞུང་ཞིག་ལ་ངོས་
འཛིན་དགོས་ཀྱང་། ལོ་རྒྱུས་ཀྱི་ཐོག་ནས་བཤད་ན་ཆོས་ལུགས་དེ་ནི་ཐོག་
མར་དབུས་མེ་ཤི་ཡའི་ས་ཁུལ་ནས་བྱུང་བ་ཞིག་རེད། དེ་མཚུངས་སིངྒ་ལ་
དང་༑ ཐའི་ལེན། སོགས་ནང་ཆོས་ཁྱབ་ཆེར་དར་བའི་ཡུལ་ལུང་མང་པོ་
ཞིག་ལའང་སོ་སོའི་རིག་གཞུང་ངོས་འཛིན་བྱ་ས་ནི་ངེས་པར་དུ་དགོས་རེད། དེ་
ལྟ་ནའང་ང་ཚོའི་རིག་གཞུང་ནང་སྔར་ནང་ཆོས་མ་དར་སྔོན་གྱི་ལུགས་སྲོལ་ད་
ལྟའི་དུས་སུ་ཡང་མང་པོ་མཐོང་རྒྱུ་ཡོད་པ་ནི་དཔེར་ན་ང་ཚོས་བསང་མཆོད་བྱེད་
རྒྱུ་དང་། དར་ཐག་དཔྱང་རྒྱུ། ལྷ་ཀླུ་གཞི་བདག་གསོ་བ། མོ་ལུང་བརྟག་
གསུམ་བྱེད་པ་དང་ལྷ་མཐུ་བོ་ཆེ་བསྟེན་ཅིང་མཆོད་པ་སོགས་ལག་ལེན་བསྟར་
དང་སྟར་མུས་སུ་ཡོད་པ་མ་ཟད་བསམ་བློ་གཏོང་ཤེས་ན་དེ་ཚོ་ནང་ཆོས་དང་
རྒྱབ་འགལ་དུའང་མི་འགྲོ་བ་ཡིན་ནོ།།
དོགས་འདྲི་གཉིས་པ། བོད་ཀྱི་རྒྱལ་རབས་ལོ་རྒྱུས་ལ་བརྟགས་ན། ལོ་ངོ་སྟོང་
ཕྲག་ལྷག་ཙམ་རིང་བོད་ཀྱི་སྤྱི་ཚོགས་དེ་ཞིང་བྲན་རིང་ལུགས་སུ་གནས་ཤིང་།
ཆབ་སྲིད་ཀྱི་འཛིན་སྐྱོང་དམངས་གཙོའི་ལམ་ལུགས་སུ་བསྐྱོད་མ་ཐུབ་པ་མ་ཟད་
དུས་ཕྱིས་ཚན་རིག་གི་ཤེས་ཡོན་སློབ་སྟོན་གྱི་ལམ་ནས་གསར་བརྗེའི་ལས་འགུལ་
བརྩམས་སྐབས་ཆོས་སྡེ་ཁག་གཙོ་བོར་གྱུར་པ་ནས་འགོག་རྐྱེན་བྱས་པ་བྱུང་བ་
འདི་རྣམས་ཀྱིས་ཆོས་ཟེར་མཁན་དེ་སྤྱི་ཚོགས་རྗེས་ལུས་སུ་གཏོང་བའི་ཆ་རྐྱེན་
གཙོ་བོ་ཞིག་ཡིན་པ་གསལ་པོར་སྟོན་པ་མ་ཡིན་ནམ།
14



དོགས་འདྲི་འདིའི་ལན་ལས་སླ་པོར་རྒྱབ་མི་ཐུབ། ཕྱོགས་གཅིག་ནས་བྱས་
ན་ཏན་ཏན་བོད་ནང་ཆོས་དད་ཆེ་བའི་རྐྱེན་གྱིས་ཞིང་བྲན་རིང་ལུགས་རྒྱུན་གནས་
པ་དང་། གསར་བརྗེ་ལ་དྭངས་ལེན་མི་བྱེད་པ་སོགས་བྱུང་བ་ནི་ལོ་རྒྱུས་ལ་
བལྟས་ན་ཤེས་གསལ་ལྟར་རེད། འོན་ཀྱང་ཆབ་སྲིད་ཀྱི་ལམ་ལུགས་དམངས་
གཙོའི་ཐོག་བསྐྱོད་མ་ཐུབ་པ་དེ་ང་ཚོ་བོད་ཙམ་མ་ཡིན་པ་ཤར་ཕྱོགས་ཀྱི་སྤྱི་ཚོགས་
ཕལ་ཆེ་བ་གཅིག་མཐུན་ཆགས་ཡོད། དེའི་རྒྱུ་མཚན་གང་ཡིན་མིན་སོགས་
ཞིབ་ཏུ་དཔྱད་དགོས་ན་འདིར་བརྗོད་མི་ཐུབ་པ་མ་ཟད་སྐབས་དོན་ཡང་བོར་གྱི་
རེད༑ དེ་ལྟ་ནའང་དོན་གནད་གལ་ཆེ་བ་ཞིག་ལ་མིའི་ནོར་འཁྲུལ་དང་། ཆོས་
ཀྱི་ནོར་འཁྲུལ་གཉིས་དབྱེ་བ་འབྱེད་ཤེས་པ་ཞིག་དགོས། སྤྱིར་བཏང་བྱས་
ན་ནང་པ་རང་གི་ལྟ་ཕྱོགས་དང་བསྟུན་ན་སྲིད་སྐྱོང་གི་ལམ་ལུགས་དམངས་གཙོའི་
ལུགས་དང་མཐུན་ཚབས་ཆེ་ཞིང་། དེ་ཡང་ནང་པའི་གཞུང་ནས་འགྲོ་བ་མིས་
གཙོས་པའི་སེམས་ཅན་ཐམས་ཅད་བདེ་བ་འདོད་པ་དང་སྡུག་བསྔལ་མི་འདོད་
པ་མཉམ་པ་དང་། དེ་བཞིན་དུ་འདོད་དོན་དེ་སྒྲུབ་པའི་ཐོབ་ཐང་ཡང་གཅིག་
པ་ཡོད་པར་ངོས་འཛིན་གསལ་པོ་བྱས་པ་དེ་དེང་དུས་ཀྱི་དམངས་གཙོའི་ལྟ་བའི་
གཞི་རྩ་འགྲོ་བ་མིའི་ཐོབ་ཐང་ལ་བརྩི་བསྲུང་དགོས་གལ་ཆེ་བའི་ལངས་ཕྱོགས་
དེ་དང་ཤིན་ཏུ་ནས་མཐུན་པོ་ཡོད། དེར་མ་ཟད་བཅོམ་ལྡན་འདས་རང་ཉིད་
ཀྱིས་ཀྱང་དགེ་འདུན་གྱི་འདུས་སྡེ་བཙུགས་ཏེ་དེའི་འཛིན་སྐྱོང་ཇི་ལྟར་བགྱིད་འོས་
ཚུལ་གཏན་ལ་ཕབ་པའི་འདུལ་བའི་དཔེ་ཆར་བལྟས་ན་དེང་དུས་དམངས་གཙོ་
- -， ，
-
---
-
ཟའ་ ་
་
་



ཞེས་ཡོངས་སུ་བསྔགས་པ་དེའི་ལྟ་ཕྱོགས་གནད་ཆེ་བ་མང་པོ་ཞིག་དེར་ཚང་ཡོད་
པ་གསལ་པོ་རེད། འོ་ན་ཀྱང་ལམ་ལུགས་གང་དང་གང་ཡིན་རུང་དེ་བེད་
སྤྱོད་ལོག་པར་བྱེད་མཁན་ཡང་དུ་མ་ཞིག་ངེས་པར་འོང་སྲིད་པ་ནི་ཆོས་ཉིད་ཡིན་
པའང་ང་ཚོས་ཤེས་དགོས་རྒྱུ་གལ་ཆེ། རྒྱུ་མཚན་དེ་ཙམ་གྱིས་ལམ་ལུགས་དེ་
ངན་པ་དང་དོར་བྱ་ཡིན་པའང་སྒྲུབ་མི་ཐུབ། ལུགས་སྲོལ་གང་ཡིན་རུང་དེ་
ལག་ལེན་དུ་བཀལ་བ་ན་དེ་ལ་ལེགས་ཆ་དང་ཉེས་ཆ་གཉིས་ཀ་མེད་པ་ནི་ཕལ་
ཆེར་མི་སྲིད་པ་ལྟ་བུ་རེད་ཟེར་ཆོག དེ་ལ་གང་གལ་ཆེ་ཟེར་ན་སྐྱོན་བརྗོད་མ་
བྱེད་གོང་སྔོན་དུ་ལམ་ལུགས་དེའི་ངོ་བོ་ཇི་ཡིན་གསལ་པོ་ཤེས་རྟོགས་ཐུབ་པ་ཞིག་
བྱ་དགོས། དེ་བྱས་ན་ལེགས་སྤེལ་ཉེས་འགོག་གི་བློ་འཆར་གང་སྟོན་ཡང་རྣམ་
དཔྱོད་དང་ལྡན་པའི་བསམ་དོན་དུ་འགྲོ་གི་རེད། དེ་ལྟ་མིན་ན་འབེན་མ་མཐོང་
བར་མདའ་འཕེན་པ་ནང་བཞིན་ཆགས་པས་གནོད་པ་ཕན་རྒྱུ་གང་ཡང་མེད། ང་
རང་ཚོ་བོད་པའི་གཏམ་དཔེ་ལའང་། ཕྱོགས་སྔའི་ནམ་མ་ལངས་པར། དགག་
པའི་ཉི་མ་ཤར་མི་རུང་། ཟེར་བ་འདི་ལ་ཤིན་ཏུ་ནས་གོ་རྒྱུ་ཕྲ་མོ་ཞིག་ཡོད་དོ།།
དོགས་འདྲི་གསུམ་པ། ཡང་འགའ་ཤས་ཀྱི་བསམ་པར། སྤྱིར་བཏང་
འཛམ་གླིང་ནང་སྤྱི་ཚོགས་གང་ལ་བལྟས་ཀྱང་། ཚན་རིག་དང་དཔལ་འབྱོར་
ཡར་རྒྱས་ཇི་ཙམ་མཐོན་པོར་སོན་པ་དེ་ཙམ་གྱིས་ཆོས་ལ་ཡིད་ཆེས་དང་དད་
མོས་ཆུང་དུ་འགྲོ་བ་ཆོས་ཉིད་ལྟ་བུར་འདུག་པས། མིའི་ཤེས་ཡོན་ཇེ་མཐོར་
སོང་བ་ན་ཆོས་ཀྱི་བརྫུན་ཁོངས་བརྡོལ་བ་ལྟ་བུའམ། མ་མཐར་ཆོས་དགོས་



1
，
མེད་དུ་མཐོང་ཐུབ་པས་ཆོས་ཟེར་བ་དེ་སྤྱི་ཚོགས་རྗེས་ལུས་འབའ་ཞིག་ནང་ལ་
མ་གཏོགས་དགོས་མཁོ་མེད་པ་མ་རེད་དམ།
ད་བར་གྱི་ལོ་རྒྱུས་ཀྱི་འགྲོ་སྟངས་ལ་བལྟས་ན་སྤྱི་ཚོགས་ནང་ཤེས་ཡོན་སྤྱི་དང་
ལྷག་པར་ཚན་རིག་ཡར་རྒྱས་མཐོན་པོར་སླེབས་དུས་ཆོས་དད་རང་བཞིན་གྱིས་
ཉམས་པ་ལྟ་བུ་བྱུང་ཡོད་པ་མ་ཟད་། བར་ལམ་མི་མང་པོ་ཞིག་གི་བསམ་
པར་ཚན་རིག་གཅིག་པུའི་ཐོག་ནས་འགྲོ་བ་མིའི་བདེ་སྐྱིད་ཆ་ཚང་སྒྲུབ་ཐུབ་པ་
འོང་སྙམ་པའི་བློ་སྤོབས་དང་ཡིད་ཆེས་བྱེད་མཁན་ཡང་བྱུང་ཡོད། འོན་ཀྱང་
དེང་དུས་རབས་ཉེར་གཅིག་ཏུ་སོན་ལ་ཉེ་བའི་སྐབས་འདིར་གཞི་ནས་མང་པོ་ཞིག་
གིས་ཚན་རིག་གཅིག་པུས་བདེ་སྐྱིད་ཀྱི་ཆ་རྐྱེན་ཆ་མི་ཚང་བ་དང་། མིའི་འདོད་
དོན་ཟེར་བ་དེ་ཕྱི་དངོས་པོ་རྐྱང་རྐྱང་གི་ཐོག་ནས་བསྒྲུབ་མི་ཐུབ་པ་མ་ཟད་ལྷག་
པར་མིའི་སྤྱི་ཚོགས་ནང་ཡ་རབས་སྤྱོད་བཟང་གི་ལུགས་སྲོལ་ཞིག་མེད་ན་མི་རུང་
བ་དང་། དེ་ཡང་དངོས་པོ་གཙོ་བའི་ལྟ་བ་འབའ་ཞིག་གི་ལམ་ནས་སྟེར་མི་
ཐུབ་པ་སོགས་གནས་ཚུལ་མང་པོ་ཞིག་ཤེས་ནས་བསྐུར་དུ་ཆོས་ལ་དོ་སྣང་གསར་
པ་ཞིག་སླེབས་ཀྱི་ཡོད་རེད། དེར་མ་ཟད་ཆོས་ལུགས་ཕལ་ཆེ་བའི་རྩ་བའི་
བསླབ་བྱ་ནི་སྡུག་བསྔལ་སེལ་ཞིང་། བདེ་སྐྱིད་སྒྲུབ་པ་དེ་ཡིན་པས་ནམ་ཞིག་
སྤྱི་ཚོགས་ནང་ཕྲག་དོག་འགྲན་སེམས་དང་ཆགས་སྡང་སོགས་ཀྱིས་རྐྱེན་པས་
འཁྲུག་རྩོད་དང་། དེ་མཚུངས་སེམས་ལ་བརྟེན་པའི་སྡུག་བསྔལ་དུ་མ་ཞིག་
རྒྱུན་མཐུད་གནས་ཕྱིན་ཆད་ཆོས་ཀྱི་བསླབ་བྱའི་ནུས་པ་མི་ཉམས་པར་གནས་



ཐུབ་རྒྱུ་གཏན་འཁེལ་བ་རེད། དེར་མ་ཟད་ཡ་རབས་སྤྱོད་བཟང་གི་ལམ་
སྟོན་བྱེད་པའི་གནའ་བོའི་ཆོས་ཁྲིམས་ལ་དད་མོས་ཆུང་དུ་ཕྱིན་པའི་དངོས་པོ་
ཡར་ཐོན་ཅན་གྱི་སྤྱི་ཚོགས་ནང་མང་པོ་ཞིག་གིས་སོ་སོའི་མི་ཚེར་སྙིང་པོ་དང་
དགོས་དོན་མེད་པར་མཐོང་སྟེ་ཡིད་མུག་ཅིང་སེམས་མ་སྐྱིད་པ་དང་། ཡང་
ན་དགེ་སྡིག་བླང་དོར་གང་ལའང་འཛེམས་ཟོན་མེད་པར་སྤྱོད་ངན་ཁྱབ་བརྡལ་
དུ་སོང་བ་སོགས་དཀའ་ངལ་ཆེན་པོ་ཕྲད་དང་ཕྲད་བཞིན་པ་དེ་འདྲ་རེད།
སྤྱིར་སྤྱི་ཚོགས་ནང་ཆོས་དད་ཉམས་པའི་རྐྱེན་གཞན་ཡང་དུ་མ་ཡོད་དེ།
གཅིག་ནས་ཆོས་བྱེད་དུ་སྨྲ་བ་མང་པོས་ཁ་ནས་བཤད་པ་དང་། རང་གི་བྱ་
སྤྱོད་གཉིས་མི་མཐུན་པ་ཆེན་པོ་བྱེད་པ། ཡང་འགའ་ཤས་ཀྱིས་ཆོས་ཁ་ལ་
ཁྱེར་ནས་མི་མང་ཉམས་ཐག་ལ་འཇིགས་བསྐུལ་དང་བཤུ་བཞོ་གཏོང་བ། མང་
པོ་ཞིག་གིས་དཔེ་ཆའི་ནང་ཡོད་ཚད་ཐམས་ཅད་སྒྲ་ཇི་བཞིན་པར་བཟུང་ནས་
དངོས་ཡོད་ཀྱི་གནས་ཚུལ་དང་རྒྱབ་འགལ་དུ་སོང་སྟེ་རྟོག་གེ་མགོ་ཁྲེགས་བྱས་
ནས་སྡོད་པ་སོགས་རྐྱེན་མང་པོ་ཞིག་ཡོད་སྟབས་མཐའ་གཅིག་ཏུ་ཚན་རིག་དང་
དེ་འབྲེལ་ཤེས་རིག་ཡར་རྒྱས་ཕྱིན་པས་ཆོས་དད་ཉམས་ཞེས་འདུམ་བདེ་པོ་དེ་
འདྲ་བརྗོད་མི་ནུས་སོ།།
འོ་ན་དེང་རབས་ཕྱི་དངོས་པོ་དང་ཤེས་རིག་ཡར་རྒྱས་རྩེ་ཐོན་ཡོད་པའི་དུས་
སྐབས་འདིར་མི་སྒེར་པ་གཅིག་གི་ངོས་ནས་བཤད་ན་དེ་ལ་ཆོས་ཀྱི་ཉེར་མཁོ་དང་
ཕན་ཐོགས་གང་ཡོད་ཟེར་ན། འདིའི་ལན་དུ་༧སྤྱི་ནོར་༧གོང་ས་སྐྱབས་མགོན་



སྐུ་ཕྲེང་བཅུ་བཞི་པ་ཆེན་པོ་མཆོག་ནས་བསྟན་བཅོས་ལེགས་བཤད་བློ་གསར་
མིག་འབྱེད་ནང་ཤིན་ཏུ་གོ་བདེ་ཞིང་སེམས་ལ་འཇུག་པའི་བཀའ་སློབ་འདི་ལྟར་
བསྩལ་ཏེ།
དེ་ལ་འགྲོ་བ་ཐམས་ཅད་བདེ་བ་འདོད་པ་དང་། སྡུག་བསྔལ་མི་འདོད་
པ་མཉམ་ཞིང་། དེ་ཡང་རང་རེ་ཤེས་རིག་བཀྲ་བའི་མི་ཙམ་དུ་མ་ཟད། བླུན་
ཞིང་གཏི་མུག་པ་ཐ་ན་སྲོག་ཆགས་འབུ་སྲིན་ཡན་ཆད་ཀྱང་བདེ་བ་ཞིག་འདོད་
པ་དང་། སྡུག་བསྔལ་ཕྲ་མོ་ཙམ་ཡང་མི་འདོད་པ་ཤ་སྟག་ཡིན། དེས་ན་
རང་གཞན་སུ་ཡིན་ཡང་བདེ་བ་འབྱུང་ན་སྙམ་པ་དང་། སྡུག་བསྔལ་མེད་
ན་ཅི་མ་རུང་སྙམ་པའི་རེ་འདོད་ཆེན་པོས་སྒུག་ནས་བསྡད་པ་ཙམ་གྱིས་བདེ་བ་
འབྱུང་བ་དང་། སྡུག་བསྔལ་སེལ་མི་ནུས་པས། བདེ་བ་གང་ལས་འབྱུང་
བའི་རྒྱུ་སྒྲུབ་པ་དང་། སྡུག་བསྔལ་འབྱུང་བའི་གཞི་སྤོང་ནུས་ཞིག་དགོས། ཕན་
པ་བདེ་བའི་རྒྱུ་སྒྲུབ་བྱེད་དང་། གནོད་པ་སྡུག་བསྔལ་སྤོང་བའི་ཐབས་ནི་ཆོས་
ལ་བརྟེན་ནས་བསྒྲུབས་པ་དང་འདྲ་བ་ཐབས་ཚུལ་གཞན་ཇི་ལྟར་བྱས་ཀྱང་ཡང་དག་
པ་དང་། མཐར་ཕྱིན་པ་སྒྲུབ་མི་ནུས། ཆོས་ཀྱི་སྟེང་ནས་ཚེ་འདི་དང་།
སྐྱེ་བ་ཕྱི་མ། དེའི་ཡང་ཕྱི་མ་སོགས་འདི་ཕྱི་ཚེ་རབས་མང་པོའི་བདེ་བ་སྐྱེད་
ཐུབ་ཅིང་། སྡུག་བསྔལ་སེལ་ནུས། ཚེ་འདི་ལ་མཚོན་ནའང་བདེ་བ་སྐྱེད་
པ་དང་། སྡུག་བསྔལ་སྤོང་བ་ལ་ཆོས་ལས་ལྷག་པ་མེད་པ་ནི། དཔེར་ན་
ལུས་ལ་ན་ཚ་ཞིག་བྱུང་ན་ཡང་། ཆོས་ཀྱི་གནད་དོན་རྟོགས་པ་དང་། མ་
- -， ，
-
---
-
ཟའ་ ་
་
་
15



རྟོགས་པ་གཉིས་ལ་ལུས་སེམས་ཀྱི་སྡུག་བསྔལ་ཆེ་ཆུང་དང་དེ་སེལ་ནུས་མིན་
གྱི་ཁྱད་པར་ཤིན་ཏུ་ཆེ་སྟེ། ཆོས་ཀྱི་གནད་མ་རྟོགས་པ་དང་། ཆོས་ཀྱི་
བྱིན་རླབས་ཀྱི་རྩི་གང་ཡང་མེད་པའི་མི་དེར་ལུས་ཀྱི་ནད་ཀྱི་ཆད་པ་དྲག་པོ་ཞིག་
གིས་ནོན་ནས་ལུས་སེམས་གཉིས་ཀ་བདེ་བའི་གོ་སྐབས་མེད་པར་སྡུག་བསྔལ་
གྱིས་མནར་བ་རེད། ཆོས་ཀྱི་གནད་དོན་རྟོགས་པ་ཞིག་ཡིན་ན་ལུས་ལ་ན་
ཚ་བྱུང་བ་དེ་སྔོན་བསགས་སྡིག་པའི་འབྲས་བུ་ཡིན་པ་དང་། འཁོར་བའི་རང་
བཞིན་དུ་མཐོང་ནས་ལས་བདག་གིར་བྱ་འདོད་ཀྱི་བསམ་པ་སོགས་ལ་བརྟེན་ནས་
སྡུག་བསྔལ་དང་དུ་བླངས་པས་ཡིད་ཀྱི་སྡུག་བསྔལ་མི་འབྱུང་། དེ་མི་འབྱུང་
བས་ཕྱི་ལུས་ཀྱི་ནད་ཀྱི་སྡུག་བསྔལ་དེ་ནང་བསམ་པའི་སྟོབས་ཀྱི་ཟིལ་གྱིས་མནན་
ནས་སྡུག་བསྔལ་སེལ་ནུས་པ་བྱུང་། །
ཞེས་དང་། ཡང་དེའི་མཇུག་ཐོགས་སུ་འདི་ལྟར་གསུངས་ཏེ།
ཆོས་ཤེས་ཤིང་བསྒྲུབས་ན་སྡུག་བསྔལ་དེ་ཐམས་ཅད་ཀྱི་རྒྱུན་ཆོད་ནུས།
ཇི་ལྟར་ནུས་ན་དེ་འདྲའི་སྡུག་བསྔལ་ཐམས་ཅད་ང་རྒྱལ་དང་། ཕྲག་དོག་
དང་༑ ཆགས་སྡང་རྨོངས་གསུམསོགས་ལ་བརྟེན་ནས་བྱུང་བ་འབའ་ཞིག་
ཡིན་ཅིང་། ཆོས་ཀྱི་མཐུས་གཙོ་བོ་སེམས་ཀྱི་སྐྱོན་དེ་རྣམས་ཞི་ཞིང་བཟློག་
པ་ལ་བརྟེན་ནས། ཆོག་ཤེས་པ་དང་། ངོ་ཚ་ཤེས་པ་དང་། ཁྲེལ་ཡོད་པ།
བག་ཡོད་པའི་བྱ་བ་བསྒྲུབས་ཏེ་ལུས་སེམས་རྟག་ཏུ་ཞི་འཇམ་བདེ་བ་འབའ་ཞིག་
གིས་འདའ་བ་ལས་གདུང་བ་མི་བཟོད་པ་མི་འབྱུང་བས་ཚེ་འདིར་བདེ་ཞིང་སྐྱིད་



པར་འདོད་ཅིང་སྡུག་བསྔལ་མི་འདོད་ན་ཡང་ཆོས་ཀྱི་གནད་དོན་རྟོགས་པར་
བྱས་ནས་ལག་ལེན་དུ་བསྟར་བ་ཉིད་གལ་ཆེ།
དེ་ལྟར་བྱས་པས་ཚེ་འདིར་བདེ་བ་ཙམ་གྱིས་མི་ཆོག ཚེ་འདིའི་བདེ་བ་
ནི་ཇི་ཙམ་ཞིག་ཆེ་ཡང་མ་ཤི་ཚུན་ཆད་ཀྱི་བདེ་བ་ཙམ་ཞིག་ཡིན་པས་ཇི་ལྟར་རིང་
ཡང་ལོ་བརྒྱ་ལྷག་ཙམ་ལས་མི་འོང་བས་དེའི་ཡུན་གྱི་བདེ་བ་ཡིན་ཞིང་། ཚེ་
ཕྱི་མ་རྣམས་སུ་བདེ་བ་ཐོབ་ཐབས་དང་། སྡུག་བསྔལ་སྤོང་ཐབས་ཤིག་ལ་
འབད་དགོས། དེ་ཡང་ཆོས་ཀྱི་ཐོག་ནས་སྒྲུབ་པ་མ་གཏོགས་བྱ་སྤྱོད་གཞན་
ཞིག་གི་ཐོག་ནས་སྒྲུབ་ཐབས་གཏན་ནས་མེད།
ཅེས་ཤིན་ཏུ་གསལ་ཞིང་གོ་སླའི་ཐོག་ནས་བཀའ་ལྷུག་པོར་བསྩལ་པ་ལྟར་ལགས་
པས་དེ་དོན་ང་ཚོས་ཤེས་པར་བྱེད། ཤེས་པ་ཙམ་གྱིས་མི་ཆོག་པར་རྒྱུན་དུ་
ནས་ཡང་ཡང་དྲན་པར་གལ་ཆེའོ།། །།



ནང་པ་སངས་རྒྱས་པའི་ཆོས་ཀྱི་ཁྱད་པར།
༄༅། །སྤྱིར་འཛམ་གླིང་འདིའི་སྟེང་ཆོས་ལུགས་ཆེ་བ་མང་པོ་ཞིག་ཡོད་
པའི་ནང་ནས་རང་ཅག་བོད་ལ་དར་བའི་ནང་པ་སངས་རྒྱས་པའི་ཆོས་ཀྱི་ཁྱད་
པར་གང་ཡིན་ཟེར་ན། སངས་རྒྱས་བཅོམ་ལྡན་འདས་ཀྱི་ཆོས་ནི་སྙིང་པོ་མདོར་
བསྡུས་ནས་བཤད་ན་༧གོང་ས་༧སྐྱབས་མགོན་ཆེན་པོ་མཆོག་ནས་ལན་དུ་མར་
ཡང་ནས་ཡང་དུ་བཀའ་བརྩལ་པ་བཞིན། ལྟ་བ་རྟེན་འབྱུང་དང་། སྤྱོད་པ་
འཚེ་བ་མེད་པ་གཉིས་སུ་བསྡུ་བ་ཡིན། ལྟ་བ་རྟེན་འབྱུང་ཟེར་བ་དེའི་དོན་ནི་
ནང་པའི་ལུགས་ལ་ང་ཚོས་འདོད་པའི་བདེ་སྐྱིད་དང་། མི་འདོད་པའི་སྡུག་
བསྔལ་གཉིས་པོ་རྒྱུ་མེད་པ་མ་ཡིན་ཞིང་། དེ་བཞིན་དུ་སྟེས་དབང་གིས་ཀྱང་
བྱུང་བ་མ་ཡིན་པར། རང་རང་གི་རྒྱུ་དང་རྐྱེན་ལ་བརྟེན་ནས་བྱུང་བ་ཤ་སྟག་
རེད༑ དེ་ཡང་རྒྱུ་བཟང་པོ་ལས་འབྲས་བུ་བཟང་པོ། རྒྱུ་ངན་པ་ལས་འབྲས་
བུ་ངན་པ་སྟེ་རང་དང་རིགས་མཐུན་པའི་རྒྱུ་རྐྱེན་ཁོ་ན་ལས་བྱུང་བ་རེད་ཅེས་སྟོན་
གྱི་ཡོད་པས་ནང་པ་སངས་རྒྱས་པ་ཞིག་གིས་བློའི་ཁྱེར་སོ་དེ་འདྲ་ཞིག་དགོས། ལྟ་
བ་དེ་གཞིར་བཞག་པའི་སྟེང་ལུས་ངག་གི་སྤྱོད་པ་ཇི་འདྲ་ཞིག་དགོས་ཤེ་ན།
གཞན་ལ་འཚེ་བ་སྤངས་པའི་ཀུན་སྤྱོད་བཟང་པོ་ཞིག་དགོས། དེ་ཡང་འཚེ་
བ་མེད་པ་ཟེར་བ་དེ་ལྷ་རབས་བྱུང་ན་གཞན་ལ་ཕན་བདེ་གང་ཐུབ་སྒྲུབ་པ་ཞིག་དང་།
དེ་ལྟར་མ་བྱུང་ནའང་མ་མཐར་གཞན་ལ་གནོད་པ་མི་བྱེད་པ་ཞིག་ངེས་པར་དུ་



དགོས་པ་ཡིན། བཅོམ་ལྡན་འདས་རང་ཉིད་ཀྱིས་ཚིགས་སུ་བཅད་པའི་མདོར་
འདི་ལྟར་གསུངས་ཏེ།
རབ་ཏུ་བྱུང་བ་གཞན་ལ་གནོད་པ་དང་།།
གཞན་ལ་འཚེ་བ་དགེ་སྦྱོང་མ་ཡིན་ནོ།།
གཞན་ཡང་རྟེན་འབྱུང་གི་ལྟ་བ་འདིས་ནང་པ་སངས་རྒྱས་པའི་ཁྱད་ཆོས་
གནད་ཤིན་ཏུ་ཆེ་བ་ཞིག་སྟོན་གྱི་ཡོད། དེ་གང་ཞེ་ན། ནང་ཆོས་འདི་འཛམ་
གླིང་འདིའི་ནང་ཡོད་པའི་ཆོས་ལུགས་ཕལ་ཆེ་བ་དང་མི་འདྲ་བ་ཕྱི་སྣོད་ཀྱི་འཇིག་
རྟེན་དང་ནང་བཅུད་ཀྱི་སེམས་ཅན་ཐམས་ཅད་བྱེད་པ་པོ་དཀོན་མཆོག་གཅིག་
གིས་བཟོས་པར་ཁས་མི་ལེན་པ་དེའང་སྟོན་གྱི་ཡོད། དེ་ཡང་བྱེད་པ་པོའི་
དཀོན་མཆོག་ཁས་ལེན་ན་འཇིག་རྟེན་སེམས་ཅན་དང་བཅས་པ་ཚང་མ་མཐར་
ཐུག་ན་ལྷ་མཐུ་བོ་ཆེ་ཞིག་གིས་བློའི་གཡོ་བ་སྟེ་འཆར་གཞི་ཞིག་སྔོན་ལ་བསྟིང་
ནས་བཟོས་པ་ཁས་ལེན་དགོས། འོན་ཀྱང་བྱེད་པ་པོའི་དཀོན་མཆོག་རང་
ཉིད་གཞན་གང་གིས་ཀྱང་མ་བྱས་པར་རང་ཉིད་ཀྱིས་རང་བཟོས་པའམ་རང་བྱུང་
དུ་ཁས་ལེན་དགོས་པས་ཕྱི་ནང་གི་ཆོས་རྣམས་རྒྱུ་རྐྱེན་གཞན་ལ་བརྟེན་ནས་བྱུང་
བའི་དངོས་པོའི་ཆོས་ཉིད་དང་འགལ་བ་གསལ་པོ་རེད། དེ་ལྟར་ནང་པ་སངས་
རྒྱས་པའི་ལུགས་འདི་ཆོས་ཚུལ་གཞན་དང་ཁྱད་པར་ཆེན་པོ་ཡོད། རྒྱུ་མཚན་
འདི་ལ་བརྟེན་ནས་དུས་ཕྱིས་ཀྱིས་ལྟ་བའི་རྣམ་གཞག་དུ་མ་ཞིག་གིས་ཆོས་ལ་སྐྱོན་
བརྗོད་པའི་གནོད་བྱེད་མང་པོ་ཞིག་བཏང་ཡོད་པ་མང་ཆེ་བ་ནང་པ་སངས་རྒྱས་



པའི་ཆོས་ལུགས་ལ་གཏན་ནས་འཇུག་དོན་མེད། འོ་ན་ཕྱི་ནང་གི་སྣོད་བཅུད་
གང་འདྲ་སེ་བྱུང་བ་རེད་སྙམ་ན། བཅོམ་ལྡན་འདས་ཀྱིས།
ཆོས་རྣམས་ཐམས་ཅད་རྒྱུ་ལས་བྱུང་།།
དེ་རྒྱུ་དེ་བཞིན་གཤེགས་པས་གསུངས།།
རྒྱུ་ལས་འགོག་པ་གང་ཡིན་པ།།།
དགེ་སྦྱོང་ཆེན་པོས་དེ་སྐད་གསུངས།།
ཞེས་གསུངས་པ་ལྟར་གོང་དུ་བཤད་པ་བཞིན་ཕྱི་དང་ནང་གི་དངོས་པོ་གང་དང་
གང་ཡིན་རུང་། རང་རང་སྐྱེད་ནུས་ཀྱི་རྒྱུ་རྐྱེན་ཚོགས་པ་ལས་བྱུང་བ་ཡིན་ནོ།།
དེ་ཡང་དཔེར་ན་ནས་ཀྱི་མྱུ་གུ་ཞིག་སྐྱེ་བ་ལ་རྒྱུ་ནས་ཀྱི་ས་བོན་དང་། ས་དང་། ཆུ་
ལུད་དྲོད་གཤེར་སོགས་མང་པོ་ཞིག་འཛོམས་དགོས་ལ། དེའི་ཐོག་ལ་རྒྱུ་
རྐྱེན་ཚོགས་པ་དེའི་ནུས་པ་གོང་ནས་གོང་དུ་འཕེལ་བའི་དུས་ཡུན་ཡང་ཕྲན་བུ་
ཞིག་དགོས། གནས་ཚུལ་དེ་འདྲ་ཞིག་གི་འོག་ནས་མྱུ་གུ་སྐྱེ་བ་ང་ཚོས་དངོས་
མཐོང་དུ་ཡོད་རེད། དཔེ་དེ་བཞིན་དུ་ཕྱི་ནང་གི་སྣོད་བཅུད་ཀུན་དང་། ང་
ཚོའི་བདེ་སྡུག་རྣམས་ཀྱང་རང་དང་རིགས་མཐུན་པའི་རྒྱུ་རྐྱེན་ཚོགས་པ་འབའ་
ཞིག་ལས་བྱུང་བ་ཡིན་ནོ། དེ་འདྲ་སོང་ཙང་གལ་ཏེ་འབྲས་བུ་བཟང་པོ་ཞིག་
དགོས་ན་དེའི་རྒྱུ་རང་ཉིད་ཀྱིས་བསྒྲུབ་དགོས། དེ་བཞིན་དུ་འབྲས་བུ་སྡུག་
བསྔལ་མི་འདོད་ན་དེའི་རྒྱུ་འགོག་པ་ལ་འབད་བརྩོན་བྱ་དགོས་ཀྱི། དེ་མིན་
ལྷ་མཐུ་བོ་ཆེ་ཞིག་ལ་མཆོད་པ་དང་། སྨོན་ལམ་བཏབ་པ་ཙམ་གྱིས་དམིགས་
2ན་་



ཡུལ་འགྲུབ་ཐུབ་རྒྱུ་ཤིན་དུ་ཁག་པོ་རེད། རྒྱུ་མཚན་དེ་ལ་དགོངས་ནས་བཅོམ་
ལྡན་འདས་ཀྱིས་མདོ་ཏིང་ངེ་འཛིན་རྒྱལ་པོའི་མདོར། །
ཅི་འདྲ་བ་ཡི་ལས་བྱས་པ།།
འབྲས་བུ་དེ་འདྲ་འཐོབ་པར་འགྱུར།།
ཞེས་གསུངས་ཡོད། དེ་བཞིན་དུ་ཡང་བཅོམ་ལྡན་འདས་ཀྱིས།
བདག་ཉིད་བདག་གི་མགོན་ཡིན་གྱི།།
གཞན་ནི་སུ་ཞིག་མགོན་དུ་འགྱུར།།
ཞེས་སོགས་གསུངས་པས་ཚིགས་བཅད་འདི་རྣམས་ལ་བསམ་བློ་གཟབ་
གཟབ་བཏང་ཐུབ་ན་གནད་འགག་ཆེན་པོ་ཡོད། དོན་སྙིང་པོ་ནི་ད་ལྟ་རང་
ཉིད་ཀྱི་གནས་སྟངས་གང་འདྲ་ཡོད་མན་ནི་རང་གི་གནས་སྐབས་སྔ་མའི་འབྲས་
བུ་ཡིན་ཅིང་། མ་འོངས་པར་བདེ་སྡུག་གི་གནས་ཚུལ་ཇི་ཆགས་ནི་ད་ལྟ་རང་
གི་ལག་ཏུ་ཡོད་པས་བདག་ཉིད་ཁོ་ན་བདག་གི་སྐྱབས་སམ་མགོན་ཡང་ཡིན་ལ།
བདག་ཉིད་ཁོ་ན་རང་ཕུང་ལ་སྦྱོར་བའི་དགྲ་ཡང་ཡིན་ནོ། །ང་རང་ཚོའི་ཁ་
རྒྱུན་ལའང་། སྔ་མའི་སྐྱེ་བ་རིན་པོ་ཆེ། །ད་ལྟའི་མི་ལུས་རིན་ཆེན་ཐོབ།།
ད་ལྟའི་དགེ་སློང་རིན་པོཆེ། །ཕྱི་མ་གཡང་དུ་མ་བསྐྱུར་ཡང་། །ཟེར་བ་
འདི་ཤིན་ཏུ་ནས་བདེན་པ་རེད་བསམ་གྱི་འདུག དེ་ཡང་ལས་དགེ་བ་བྱས་པ་
ལས་འབྲས་བུ་བདེ་བ་དང་། ལས་མི་དགེ་བ་བྱས་པ་ལས་འབྲས་བུ་སྡུག་བསྔལ་
བྱུང་ཟེར་བ་དེ་ཞིབ་ཏུ་དཔྱད་ན་དོན་འདི་འདྲ་ཡིན། ལས་དགེ་བ་ཞེས་པ་ནི་



ཀུན་སློང་སེམས་བཟང་པོ་ཞིག་གིས་གཞན་ལ་ཕན་པའམ་གནོད་པ་སྤོང་བའི་སྤྱོད་
ལམ་ལ་འཇུག་པ་གཅིག་ལ་ཟེར་བས། ལས་དེ་འདྲ་བ་དེ་དངོས་སུ་བྱེད་པའི་
གནས་སྐབས་སུའང་ལས་བྱེད་མཁན་རང་ཉིད་སེམས་ཞི་ཞིང་བག་ཕེབས་པ།
སྤྱོད་ལས་བཟང་པོ་དེའི་རྐྱེན་གྱིས་དེ་མ་ཐག་ཏུ་ཉེ་འཁོར་གཡས་གཡོན་ལའང་
ཚོར་སྣང་བདེ་ཉམས་བསྐྱེད་ནུས་པ། གཞན་ལའང་དགའ་བ་སྟེར་བ་སོགས་
འཕྲལ་དུ་གྲུབ་འབྲས་བཟང་པོ་མང་པོ་ཞིག་མཐོང་རྒྱུ་ཡོད་པ་མ་ཟད་ཕྱིས་སུའང་
འབྲས་བུ་རྣམ་སྨིན་བཟང་པོ་འོང་རྒྱུ་རེད། དེ་ལས་བཟློག་སྟེ་ངན་པའི་ལས་
ཤིག་བྱེད་ན་ཀུན་སློང་སེམས་རྩུབ་ཅིང་། བྱ་སྤྱོད་ཀྱང་རང་གཞན་གཉིས་
ཀར་གནོད་པས་འཕྲལ་ཕུགས་གཉིས་ཀར་རང་གཞན་གཉིས་ཀ་ལ་མི་བདེ་བ་སྟེར་
བས་འབྲས་བུ་ངན་པ་ལམ་སངས་སྨིན་པ་དངོས་སུ་མཐོང་རྒྱུ་ཡོད་པ་མ་ཟད། མ་
འོངས་པར་ཡང་རྣམ་སྨིན་འབྲས་བུ་མི་འདོད་པ་མང་དུ་འོང་བ་ཡིན་ནོ། །དེ་
ཡང་མཐར་ཐུག་ན་སེམས་དུལ་མ་དུལ་ལས་འོང་སྟེ། སེམས་དུལ་བ་ལས་
དགེ་བ་དང་། མ་དུལ་བ་མི་དགེ་བ་འབྱུང་བ་ཡིན་པས་སེམས་དུལ་བ་དེ་ནང་
པ་སངས་རྒྱས་པའི་ཆོས་ཀྱི་བསླབ་བྱའི་སྙིང་པོ་ཞིག་ཡིན་ནོ། །བཅོམ་ལྡན་
འདས་ཀྱིས་ཀྱང་རང་གིས་བསྟན་པའི་ཆོས་དེའི་ངོ་བོ་མདོར་བསྡུས་ནས་བསྟན་
པ་ན་འདི་ལྟར་གསུངས་ཏེ།
སྡིག་པ་ཅི་ཡང་མི་བྱ་ཞིང་།།
དགེ་བ་ཕུན་གསུམ་ཚོགས་པར་སྤྱད།།



རང་གི་སེམས་ནི་ཡོངས་སུ་འདུལ།།
དེ་ནི་སངས་རྒྱས་བསྟན་པ་ཡིན།།
ཞེས་དང་།
སེམས་དུལ་བ་ནི་ལེགས་པ་སྟེ། །
སེམས་དུལ་བ་ཡིས་བདེ་བ་འདྲེན།།
ཞེས་དང་།
ཆོས་རྣམས་ཡིད་ཀྱི་རང་བཞིན་ཏེ།
ཡིད་ནི་གཙོ་ཞིང་ཀུན་ལ་འགྲོ།།
ཞེས་དང་།
རྒྱང་ལ་འགྲོ་ཞིང་གཅིག་པུར་རྒྱུ།།
སྡོད་ས་སྦེད་ཅིང་གཟུགས་མེད་པའི།།
སེམས་ནི་གང་གིས་རབ་སྡོམ་པ།།
བདུད་ཀྱིས་འཆིང་བ་གྲོལ་བར་བྱེད།།
ཅེས ་སོགས་སྐབས་མང་པོར་གསལ་བར་གསུངས་ཡོད།།
དེ་འདྲ་སོང་ཙང་དམ་པའི་ཆོས་ཟེར་བ་འདི་མཐར་ཐུག་ན་བདེ་བ་སྒྲུབ་པ་དང་།
སྡུག་བསྔལ་སེལ་བའི་ཐབས་ལམ་ཞིག་ལ་ངོས་གཟུང་དགོས་པས་ཁ་ཚ་དགོས་
གཏུག་གི་གནས་ཚུལ་ཞིག་ཡིན་གྱི། བྱེད་རྒྱུ་རྫོགས་ནས་སྒྲུང་སྙན་པོ་བཤད་
པ་ལྟ་བུའམ། རིགས་པའི་དཔྱད་པ་ལ་དབྱིངས་ཞུགས་ནས་ལྟ་བའི་རྣམ་གཞག་
- -， ，
-
---
-
ཟའ་ ་
་
་
24



སངས་
གཏན་ལ་འབེབས་པ་དེ་འདྲའང་གཏན་ནས་མ་རེད། གནད་དོན་འདི་བཅོམ་
ལྡན་འདས་རང་ཉིད་ཀྱིས་གཤམ་གསལ་གྱི་དཔོའི་ཐོག་ནས་གསལ་པོར་གསུངས་
ཡོད༑ གལ་ཏེ་མི་གཅིག་མདའ་ཕོགས་ཏེ་འཆི་གྲབས་ཡོད་པ་གཅིག་མཐོང་
བ་ཡིན་ན་ལམ་སེངས་མདའ་དེ་ཕྱིར་འདོན་ཐབས་བྱེད་དགོས་ཀྱི། མདའ་
འདི་སུས་འཕངས་སམ། འཕེན་པ་པོའི་རིགས་རུས་གང་ཡིན་ནམ། རྒྱུ་
ཤིང་དེའི་རིགས་གང་ཡིན་ནམ། དུག་འདའ་ཡིན་ནམ། ཞེས་སོགས་དྲི་བ་
ག་ཚོད་བཀོད་ཀྱང་མདའ་དེ་ཕྱིར་མ་བཏོན་གྱི་བར་ཁོ་པར་ཕན་ཐོགས་ཅུང་ཟད་
ཀྱང་ཡོད་མ་རེད་གསུངས་པ་འདི་ཤིན་ཏུ་བདེན་པ་རེད། དེར་མ་ཟད་བཅོམ་
ལྡན་འདས་རང་ཉིད་ལ། འཇིག་རྟེན་མཐའ་དང་ལྡན་ནམ། བདག་མཐའ་
དང་བཅས་སམ། ཞེས་སོགས་དྲི་བ་མང་པོ་ཞིག་ཞུས་པའི་བཀའ་ལན་རྩ་བ་
ནས་གནང་མེད། གང་ལགས་ཟེར་ན། ཕྱོགས་གཅིག་ནས་དྲི་བ་དེ་ཚོའི་
ལན་ཤེས་མ་ཤེས་ཀྱིས་འདོད་བྱའི་བདེ་སྐྱིད་སྒྲུབ་པ་ལ་ཕན་ཐོགས་དམིགས་བསལ་
གང་ཡང་མེད་པ་མ་ཟད། གཉིས་ཐད་ནས་མང་པོ་ཞིག་དོན་མེད་ཀྱིས་ཐག་
ཆོད་རྒྱུ་མེད་པའི་དཔྱད་པའི་ངང་དུས་ཚོད་ཆུད་ཟོས་སུ་འགྲོ་བས་ཕན་ཐོགས་མེད་
པར་གཟིགས་པའི་རྟགས་རེད། དྲི་བ་དེ་རྣམས་ལ་རྣམ་ཀུན་དཔེ་ཆའི་ནང་
ལ་ལུང་དུ་མ་བསྟན་པའི་དྲི་བ་ཞེས་ཟེར་གྱི་ཡོད་རེད། །
གཞན་ཡང་ནང་པ་སངས་རྒྱས་པའིཁྱད་ཆོས་བླ་ན་མེད་པ་ཞིག་ནི་འདི་ཡིན་
ཏེ་ཆོས་ཀྱི་བདག་པོ་སྟོན་པ་བཅོམ་ལྡན་འདས་རང་ཉིད་ཀྱིས་གསུངས་པའི་བཀའ་
25



ཡིན་ནའང་རང་གིས་བརྟག་དཔྱད་བྱས། བསམ་མནོ་བཏང་། ལག་ལེན་
དུ་བཀལ་ནས་ཉམས་མྱོང་ཕྲན་བུ་སྐྱེས་སོང་ན་དེའི་སྒོ་ནས་གནད་དོན་དེ་ཁས་
ལེན་བྱེད་པ་མ་གཏོགས་སངས་རྒྱས་ཀྱི་བཀའ་རེད་ཅེས་ཡིད་ཆེས་ཁོ་ན་དང་།
དད་པ་མིག་བཙུམ་བྱེད་མི་དགོས། རྗེས་འཇུག་གི་གདུལ་བྱ་ང་ཚོ་ལྟ་བུར་
སོ་སོའི་རིགས་སྟོབས་དང་། གོ་བ་གང་ཐུབ་བེད་སྤྱོད་བྱེད་དེ་ལག་ལེན་བསྟར་
རྒྱུའི་དབང་ཆ་དང་། ཐོབ་ཐང་ཆ་ཚང་སྤྲད་ཡོད། དེ་ཡིན་པའང་བཅོམ་
ལྡན་འདས་རང་ཉིད་ཀྱིས་འདི་ལྟར་གསུངས་ཡོད།
དགེ་སློང་དག་གམ་མཁས་རྣམས་ཀྱིས།།
སྲེགས་བཅད་བརྡར་བའི་གསེར་བཞིན་དུ།།
ལེགས་པར་བརྟག་ལ་ང་ཡི་བཀའ།།
བླང་བར་བྱ་ཡི་གུས་ཕྱིར་མིན།།
ཞེས་གསེར་བཟོ་མཁས་པས་གསེར་ཉོ་བ་ན་གསེར་མེར་བསྲེག་པ་དང་།
གཏུབ་པ་དང་། བརྡར་བ་སོགས་བརྟགས་དཔྱད་ཟབ་ནན་བྱས་རྗེས་གཞི་ནས་
ལེན་པ་བཞིན་དུ་སངས་རྒྱས་ཀྱི་གསུང་ལའང་གང་ཐུབ་རང་གིས་བློ་གྲོས་ཀྱི་ནུས་
པ་དང་འཚམ་པའི་བརྟག་དཔྱད་བྱེད་དགོས། ལྷག་པར་དུ་བོད་དུ་དར་བའི་
ནང་པའི་ཆོས་ལུགས་ནི་ཐེག་པ་ཆེན་པོ་ཟེར་བའི་ལམ་སྲོལ་དེ་ཡིན་པས་དེའི་ལུགས་
ལ་ནི་དེ་བས་ཀྱང་རིགས་པས་དཔྱད་པ་བྱེད་རྒྱུ་གལ་ཆེན་པོ་གསུངས་ཡོད། །
ཐེག་ཆེན་གྱི་མདོ་སྡེའི་ནང་བཅོམ་ལྡན་འདས་ཀྱིས། གང་ཟག་ལ་མི་
- -， ，
-
---
-
ཟའ་ ་
་
་



རྟོན་ཆོས་ལ་རྟོན། དེ་ཡང་ཚིག་ལ་མི་རྟོན་དོན་ལ་རྟོན། དེ་ཡང་དྲང་དོན་
ལ་མི་རྟོན་ངེས་དོན་ལ་རྟོན། དེ་ཡང་རྣམ་ཤེས་ལ་མི་སྟོན་ཡེ་ཤེས་ལ་རྟོན།
ཞེས་རྟོན་པ་བཞིའི་རྣམ་གཞག་བསྟན་ཡོད། དེའི་དོན་ག་རེ་རེད་ཟེར་ན། ཆོས་
གང་དང་གང་ལ་འཇུག་དུས་དེ་གསུང་བ་པོའི་གང་ཟག་སྐད་གྲགས་ཆེ་ལོད་ལ་
མི་ལྟ་བར་དེས་བཤད་པའི་ཆོས་དེ་གང་འདྲ་ཡིན་མིན་ལ་བརྟག་དགོས། དོན་
དེ་ཡང་ཚིག་སྦྱོར་ལེགས་ལོད་དང་། རྩོམ་སྙན་ལོད་སོགས་ལ་གཙོ་བོ་མི་ལྟ་
བར་དོན་ཟབ་ལོས་ལ་བལྟ་དགོས། དོན་དེ་ཡང་ཚིག་ཟིན་གྱི་དེ་གཙོ་བོར་
མི་གཟུང་བར་བརྗོད་དོན་ངོ་མ་གང་ཡིན་དེར་བརྟག་དགོས། དོན་ངོ་མ་དེ་
ཡང་ཚིག་སྤྱིའི་གོ་བ་རགས་པ་ཆགས་པའི་རྣམ་ཤེས་ལ་གཙོ་བོར་མི་བྱེད་པར་
དོན་དེའི་ཉམས་མྱོང་ཚད་མ་གང་བྱུང་གཞིར་བཞག་ནས་བརྟག་དགོས་ཟེར་བའི་
དོན་ཡིན། དེ་འདྲ་སོང་ཙང་ཐེག་ཆེན་པའི་ལུགས་ལ་སངས་རྒྱས་ཀྱི་བཀའ་
ལ་སྒྲ་བཞིན་དུ་ཁས་ལེན་མི་རུང་བའམ། ཁས་ལེན་དུ་རུང་ཡང་མཐར་ཐུག་
གི་དོན་དེར་མི་གནས་པའི་རིགས་ཏེ་དྲང་དོན་གྱི་རིགས་གཅིག་དང་། མཐར་
ཐུག་གི་དོན་དེ་ག་རང་ལ་གནས་པ་སྒྲ་ཇི་བཞིན་པའི་རིགས་བཅས་ཁག་གཉིས་
སུ་དབྱེ་བ་འབྱེད་པ་ཡིན། འོ་ན་དེ་ང་ཚོས་གང་འདྲ་སེ་དབྱེ་བ་འབྱེད་དགོས་
ཟེར་ན། དཔེ་ཆ་གཅིག་ཁུངས་དྲངས་ནས་དེ་ལྟར་ཕྱེ་མི་རུང་སྟེ་དེ་ལྟར་རུང་
ན་སྔོན་ལ་དེ་འདྲའི་དཔེ་ཆ་དེ་སྒྲ་ཇི་བཞིན་དུ་ཁས་ལེན་ཆོག་མི་ཆོག་དེའང་དཔེ་
ཆ་གཞན་ཞིག་ལ་བལྟོས་དགོས། དེའང་དཔེ་ཆ་གཞན་དག་གཅིག་ལ་བརྟེན་



དགོས་པས་ཐུག་མེད་དུ་འགྲོ་བའི་ཉེན་ཁ་ཡོད། དེ་འདྲ་སོང་ཙང་མཐར་ཐུག་
རིགས་པ་དང་མྱོང་བ་ཚད་མ་ལ་གཏུགས་དགོས་པ་ལས་ཐབས་ཤེས་གཞན་མེད།
འོན་ཀྱང་ང་རང་ཚོ་ལྟ་བུས་ནི་དེ་ལྟར་དྲང་ངེས་འབྱེད་པའི་སློབ་དཔོན་ཆེན་པོ་
ཀླུ་སྒྲུབ་དང་ཐོགས་མེད་གཉིས་ཀྱི་རྗེས་སུ་འབྲང་ན་ལམ་མ་ནོར་བ་ཞིག་རྙེད་པས་
སྔོན་གྱི་བོད་ཀྱི་སློབ་དཔོན་ཕལ་ཆེ་བས་ཀྱང་དེ་ལྟར་གནང་ཡོད། གོང་གི་
གནས་ཚུ་ལ་དེ་དག་ལ་བལྟས་ན་ནང་པ་ཚོའི་བསམ་པའི་ཁྱེར་སོ་ཅི་འདྲ་ཞིག་
དགོས་རེད་ཟེར་ན། དངོས་ཡོད་ཀྱི་གནས་ཚུལ་དང་ཉམས་མྱོང་ཚད་མ་དང་
རྒྱབ་འགལ་དུ་མི་འགྲོ་བར་རང་གི་རྣམ་དཔྱོད་བེད་སྤྱོད་བྱས་ཏེ་དགེ་སྡིག་བླང་
དོར་གྱི་ལམ་ལ་འཇུག་ཤེས་པ་ཞིག་དགོས་རེད། དེའང་ལྷ་རབ་བྱུང་ན་སངས་
རྒྱས་བཅོམ་ལྡན་འདས་ལ་ཤེས་ནས་དད་པ་ཐོབ་པ་སྟེ། ཆོས་ཀྱི་གནས་ཚུལ་
སྙིང་དོན་རགས་བསྡུས་ཤིག་བློ་ཡིས་ངེས། དེ་ལྟར་རང་གིས་ཀྱང་གང་ཐུབ་
ཉམས་སུ་ལེན་པའི་ཐོག་ནས་སངས་རྒྱས་ལ་དད་པ་དང་། ཡིད་ཆེས་རྙེད་པ་
ནི་མཆོག་ཡིན་པས་དད་པ་དང་། རྣམ་དཔྱོད་གཉིས་གང་ཐུབ་ཟུང་དུ་འབྲེལ་
བ་ལ་བརྩོན་པར་བྱའོ།།
གང་ལྟར་དོན་གནད་སྙིང་པོ་ནི་ནང་པ་སངས་རྒྱས་པའི་ཆོས་ཉམས་སུ་ལེན་
པ་ལ་རིགས་པས་དཔྱད་པ་བྱེད་རྒྱུ་གལ་ཆེན་པོ་ཡིན་པ་དེ་ཤེས་དགོས། དེ་
ཤེས་ན་ནང་ཆོས་དང་ཚན་རིག་གཉིས་ཀྱི་རྩ་བའི་ལྟ་ཕྱོགས་མཐུན་པོ་ཡོད་པའི་
གནས་ཚུལ་དེ་དཔོག་ཐུབ་ཀྱི་རེད། དེ་འདྲ་ཡིན་ཙང་འགའ་ཤས་ཀྱིས་ཆོས་
- -， ，
-
---
-
ཟའ་ ་
་
་
8



ལ་དད་པ་ཡིན་ཁུལ་གྱིས་འཛམ་གླིང་རིལ་པོ་ཡིན་པ་དཔེ་ཆ་ཁ་ཤས་ཀྱི་ཚིག་དོན་
དང་མི་མཐུན་པས་དེ་ཁས་མི་ལེན་པ་དང་། ཡང་འགའ་ཤས་ཀྱིས་མིས་ཟླ་
བའི་སྟེང་གོམས་པ་དངོས་སུ་སྤོས་ཀྱང་དེ་ཟླ་བ་ཡིན་གྱི་མ་རེད་ཟེར་བ་སོགས་
རྨོངས་བཤད་བྱས་པ་ནི་ནང་ཆོས་ཀྱི་གནས་ལུགས་ལེགས་པོར་མི་ཤེས་པས་ཆོས་
ཀྱི་ནོར་འཁྲུལ་མ་ཡིན་ལ་མིའི་སྐྱོན་ཡིན་པར་ཤེས་དགོས། ཚན་རིག་པ་དང་ནང་
པའི་ལྟ་བ་གཉིས་ཀྱི་མཐུན་ཕྱོགས་ཇི་འདྲ་ཡོད་མིན་ཕྲན་བུ་རྒྱས་བཤད་བྱེད་འདོད་
རུང་འདིར་སྐབས་དོན་མ་ཡིན་པས་གཞན་དུ་བཤད་པའི་གོ་སྐབས་ཐོབ་སྲིད།
འདིར་མཚོན་བྱེད་ཙམ་དུ་ཅུང་ཟད་བརྗོད་ན། ཚན་རིག་གི་ལམ་ནས་ཡུལ་
དངོས་པོའི་རང་བཞིན་འཚོལ་བ་ན་སྒྲུབ་བྱེད་ཀྱི་གཏན་ཚིགས། མཚོན་བྱེད་
ཀྱི་དཔེ། ར་འཕྲོད་འཕེར་བའི་བརྟག་དཔྱད། ཉམས་མྱོང་ཚད་མའི་རྒྱབ་
རྟེན་སོགས་མང་པོ་ཞིག་ཚང་བའི་ཐོག་ནས་ཐག་ཆོད་གཏན་འབེབས་བྱེད་པ་བཞིན་
ནང་པས་ཀྱང་དེ་དང་མཚུངས་པར་འཚོལ་ཞིབ་བྱེད། ལྷག་པར་རིགས་པ་
བཞི་སྟེ་ཆོས་ཉིད་ཀྱི་རིགས་པ། བལྟོས་གྲུབ་ཀྱི་རིགས་པ། བྱ་བ་བྱེད་པའི་
རིགས་པ་དང་། འཐད་པའི་རིགས་པ་བཞིའི་སྒོ་ནས་ཡུལ་དངོས་པོའི་གནས་
ལུགས་འགྲེལ་བཤད་བྱེད་པ་འདི་དེང་དུས་ཚན་རིག་གིས་དངོས་ཁམས་རིག་པ།
རྫས་སྦྱོར་རིག་པ། སྐྱེས་དངོས་རིག་པ་དང་། དེ་དག་གཞིར་བཞག་
པའི་གཏན་ཚིགས་རིག་པ་བཤད་པ་དང་ཧ་ཅང་འདྲ་པོ་ཡོད། འདིར་འཕྲོས་
དོན་ཞིག་ལ་རིགས་པ་བཞི་བཤད་པའི་སྐབས་ཀྱི་རིགས་པ་ཞེས་པ་དེ་རྣམ་ཀུན་



ང་རང་ཚོས་གཏན་ཚིགས་དང་སྒྲུབ་བྱེད་ལ་རིགས་པ་ཟེར་བ་དེར་གོ་མི་ཉན།
འདིའི་དོན་ནི་དེ་འདྲ་ཡིན་ཙང་འདི་འབྱུང་བར་རིགས་ཞེས་རིགས་མི་རིགས་
ཞེས་པའི་རིགས་པ་དང་། རུང་མི་རུང་ཞེས་པའི་རུང་བ་ལ་གོ་དགོས་སོ།།
དེ་ཡང་ཞིབ་ཏུ་བརྟག་ན་ཆོས་ཉིད་ཀྱི་རིགས་པ་ཟེར་བ་འདི་ཆོས་ཉིད་ཀྱི་རང་བཞིན་
ཞེས་པ་ལ་གོ་ཐུབ་ན་འགྲེལ་བཤད་ལེགས་པོ་བྱེད་ནུས། དེ་ལྟ་མིན་ན་སྐབས་
འདིར་རིགས་པ་མི་འདྲ་བ་བཞི་བཀོད་ཚུལ་ཞིག་བརྗོད་དགོས་ལ་དེ་ཡང་གཏན་
ཚིགས་ཀྱི་ཚུལ་དུ་བཀོད་ཕྱིན་ཆད་ལ་དེ་རྣམས་འཐད་གྲུབ་ཀྱི་རིགས་པ་མིན་པའི་
རྒྱུ་མཚན་ཅུང་ཟད་ཀྱང་བཤད་དུ་མེད་དོ།།
དེ་ལྟར་གོང་དུ་བཤད་པའི་ལྟ་བ་རྟེན་འབྱུང་ཟེར་བ་དེའི་གོ་དོན་ཡོངས་རྫོགས་
མདོ་གཅིག་ཏུ་བསྒྲིལ་ནས་བཤད་ན་ཆོས་ཀྱི་སྡོམ་བཞི་ཟེར་བ་དེ་ཡིན། དེའང་
གང་ཟེར་ན། བཅོམ་ལྡན་འདས་ཀྱིས།
འདུས་བྱས་ཐམས་ཅད་མི་རྟག་པ།།
ཟག་བཅས་ཐམས་ཅད་སྡུག་བསྔལ་བ།།
ཆོས་ཐམས་ཅད་སྟོང་ཞིང་བདག་མེད་པ།།
མྱ་ངན་ལས་འདས་པ་ནི་ཞི་བའོ།།
ཞེས་གསུངས་པ་འདི་ཡིན། ཚིགས་བཅད་འདིའི་དོན་གནད་སྙིང་པོ་ནི། རྒྱུ་
དང་རྐྱེན་ཕན་ཚུན་ཕྲད་པ་ལས་བྱུང་བའི་ཕྱི་ནང་གི་དངོས་པོ་རྣམས་ནི་དུས་སྐད་
ཅིག་ཀྱང་རང་དབང་དུ་སྡོད་དབང་མེད་པར་འཇིག་པའི་རང་བཞིན་ཡིན་པ་དང་།
- -， ，
-
---
-
ཟའ་ ་
་
་
་30



དེའི་ནང་ནས་ཀྱང་རྒྱུ་ལས་དང་ཉོན་མོངས་པ་ལས་བྱུང་་་བའི་འབྲས་བུ་གང་
ཡིན་པ་ནི་ཟག་པ་སྟེ་སྐྱོན་དང་བཅས་པ་ཡིན་པས་འདོད་བྱ་མ་ཡིན་ལ། དེ་
ལྟ་བུའི་ཆོས་ཐམས་ཅད་རང་རྐྱ་ཐུབ་པའི་ངོ་བོ་དང་བྲལ་བས་སྟོང་པ་དང་། རང་
གི་ངོ་བོ་ཚུགས་ཐུབ་ཏུ་མེད་པས་བདག་མེད་པ་ཡིན་ནོ། །དེ་ལས་བཟློག་ཏེ་
སྡུག་བསྔལ་ཞི་བའི་ཐར་པ་མྱ་ངན་ལས་འདས་པ་ནི་ཞི་བ་དམ་པ་ཡིན་ཞེས་པའི་
དོན་རེད། དོན་ཞིབ་པ་ནི་གཤམ་དུ་རིམ་པས་གསལ་དུ་འགྲོ་རྒྱུ་རེད། །
དེ་ལྟར་ལྟ་བ་རྟེན་འབྱུང་དང་། སྤྱོད་པ་འཚེ་བ་སྤོང་བའི་ལམ་དེ་ལ་ལྟ་
བའི་ཆ་ནས་བཤད་ནའང་དབུ་མ་དང་། སྤྱོད་པའི་ཆ་ནས་བཤད་ནའང་ལམ་
དབུ་མ་ཞེས་ཟེར་ཆོག་གི་རེད། གང་ལགས་ཟེར་ན་ལྟ་བ་ནི་རང་དབང་བའི་
བདག་ཉིད་རྟག་པའི་མཐའ་དང་། གཏན་ནས་མེད་པའི་ཆད་པའི་མཐའ་སྤངས་
པའི་དབུ་ས་རྟེན་ཅིང་འབྲེལ་བར་འབྱུང་བ་དེ་ཡིན་ལ། དེ་བཞིན་དུ་སྤྱོད་པའང་
རང་གི་ལུས་ལ་སྡུག་བསྔལ་དང་ན་ཟུག་སྟེར་བའི་ངལ་ཞིང་དུབ་པའི་མཐའ་དང་
ཡང་བྲལ། ཡང་འདོད་པ་ལ་ཧ་ཅང་ཆགས་ཤིང་ལོངས་སྤྱོད་ལ་མགོ་འཁོར་
བའི་འདོད་པའི་མཐའ་དང་ཡང་བྲལ་བས་འདོད་ཆུང་ཆོག་ཤེས་ཀྱི་དབུ་མའི་ལམ་
ཞིག་ཡིན་པ་གསལ་པོར་ཤེས་ནུས་སོ། །དེ་ལྟ་བུའི་ཆོས་ཚུལ་ལ་འཇུག་པའི་
ནུས་པ་དང་། ཐོབ་ཐང་ནི་རང་གཞན་ཚང་མར་ཡོད་ཅིང་། བཅོམ་ལྡན་
འདས་ཀྱི་ཆོས་ཚུལ་ལ་ཞུགས་པའི་སྐབས་རིགས་རུས་དང་དཔལ་འབྱོར་དྲག་
ཞན་སོགས་དབྱེ་འབྱེད་གཏན་ནས་མེད་ལ། དེ་བཞིན་དུ་ཆས་ལུགས་དང་།
ལུགས་སྲོལ་གཙོ་བོའང་མ་ཡིན། གང་གཙོ་ཟེར་ན་རང་ཉིད་ཀྱིས་ལམ་
34



ཉམས་སུ་ལེན་རྒྱུ་དེ་གལ་ཆེ་ཤོས་ཡིན་ནོ། །དེ་ཡང་བཅོམ་ལྡན་འདས་ཀྱིས་
ཚིགས་སུ་བཅད་པའི་མདོ་ལས་འདི་ལྟར་གསུངས་སོ།།
རལ་པ་རིགས་དང་རུས་དང་ནི།།
བྲམ་ཟེ་ཉིད་དུ་མི་འགྱུར་ཏེ།།
གང་ལ་བདེན་དང་ཆོས་ཡོད་པའི།།
དག་པ་དེ་ནི་བྲམ་ཟེ་ཡིན།།
ལྷག་པར་ཐེག་པ་ཆེན་པོའི་ལུགས་ལ་ནི་སེམས་ཅན་ཐམས་ཅད་ཀྱི་རྒྱུད་ལ་
སངས་རྒྱས་ཀྱི་རིགས་སམ་ས་བོན་ཡོད་པར་གསུངས་པས་མཐའ་ན་སྲོག་ཆགས་
འབུ་སྲིན་ཕྲ་མོ་ཚུན་ཆད་ཀྱང་མཐར་ཐུག་སངས་རྒྱས་ཀྱི་གོ་འཕང་ཐོབ་རུང་དུ་
ཁས་ལེན་པ་ཡིན། དེ་ཡང་སངས་རྒྱས་ཀྱི་རིགས་ཟེར་བ་འདི་ང་ཚོའི་རྒྱུད་
ལ་ལམ་བསྒོམ་ན་ཉམས་རྟོག་སྐྱེ་རུང་དང་། གཉེན་པོ་བསྟེན་ན་ཆགས་སོགས་
ཉོན་མོངས་པའི་དྲི་མ་ཟད་རུང་གི་ནུས་པའམ་ས་བོན་ལྟ་བུ་ཡོད་པ་དེ་ལ་ཟེར་བ་
ཡིན༑ དེ་ཡང་མཐར་ཐུག་ན་སེམས་ཀྱི་རྩ་བའི་རང་བཞིན་དྲི་མ་དང་བྲལ་
བ་དང་། ད་ལྟ་དེའི་རྒྱུད་ཀྱི་ཆགས་སོགས་སེམས་ཀྱི་དྲི་མ་རྣམས་འཁྲུལ་པ་
མ་རིག་པའི་དབང་གིས་བསྐྱེད་པས་གློ་བུར་བ་མཐར་ཐུག་སེམས་དང་འབྲལ་རུང་
གི་ཚུལ་དུ་ཡོད་དོ། །དེ་འདྲ་སོང་ཙང་བཅོམ་ལྡན་འདས་ཀྱིས་ཀྱང་ཐེག་པ་
ཆེན་པོའི་མདོ་སྡེ་ལས་འདི་ལྟར། །
སེམས་ལ་སེམས་མ་མཆིས་ཏེ།
སེམས་ཀྱི་རང་བཞིན་ནི་འོད་གསལ་བའོ།། ཞེས་གསུངས་སོ།། །།
32



ཉམས་ལེན་གྱི་གནད་གཅིག་ཏུ་བསྒྲིལ་བ་
འཕགས་པའི་བདེན་པ་བཞི་བཤད་པ།
༄༅། །སངས་རྒྱས་བཅོམ་ལྡན་འདས་རང་ཉིད་ཀྱིས་མངོན་པར་རྫོགས་
པར་སངས་རྒྱས་པའི་རྗེས་སུ་རང་གིས་ཇི་ལྟར་ཉམས་སུ་མྱངས་པའི་གནད་དེ་
གཞན་ལ་སྟོན་པ་ན་ཡུལ་ཝ་ར་ན་སིར་འཕགས་པའི་བདེན་པ་བཞིའི་སྒོ་ནས་ཆོས་
གསུངས་པ་ཡིན། དེ་ཡང་མདོར་བསྡུས་ནས་བཤད་ན། འདི་ནི་སྡུག་བསྔལ་
འཕག་ས་པའི་བདེན་པའོ། །འདི་ནི་ཀུན་འབྱུང་འཕགས་པའི་བདེན་པའོ། །འདི་
ནི་འགོག་པ་འཕགས་པའི་བདེན་པའོ།། འདི་ནི་ལམ་འཕགས་པའི་བདེན་པའོ།།
ཞེས་གསུངས་པ་ནང་བཞིན་སྤྱིར་ང་རང་ཚོའི་འཁོར་བའི་ནང་གི་གནས་སྟངས་
འདི་སྡུག་བསྔལ་གྱི་རང་བཞིན་ཡིན་པ་དང་། སྡུག་བསྔལ་འདི་གང་ལས་
བྱུང་བའི་རྒྱུ་ཀུན་འབྱུང་ཡོད་པ་དང་། སྡུག་བསྔལ་རྒྱུ་དང་བཅས་པ་འགོག་
པའི་གཏན་ཏུ་ཞི་བའི་གོ་འཕང་ཡོད་པ་དང་། དེ་འཐོབ་པར་བྱེད་པའི་ཐབས་
ལམ་ཞིག་ཡོད་པར་བསྟན་པ་ཡིན། དེ་འདྲ་སོང་ཙང་བདེན་པ་བཞིའི་རྣམ་
ག༩ ག་གིས་ནང་པ་སངས་རྒྱས་པའི་ལུགས་ཀྱི་ཐར་པར་འགྲོ་བའི་ལམ་གང་འདྲ་
ཡིན པའི་རྨངས་གཞི་བསྟིངས་པ་མ་ཟད། ནང་པའི་ཆོས་ཀྱི་རྩ་བའི་སྒྲོམ་ཡང་
སློངས་པ་ཡིན་ནོ། །དེ་ཡང་ཁང་པ་ཞིག་བརྒྱབ་པ་ཡིན་ན་ཐོག་མར་འཆར་
ར་འཆར་
33
：་



འགོད་པས་ས་ཆའི་བབས་ལ་བལྟས་ཏེ་ཁང་པའི་བཟོ་དབྱིབས་དང་། བཀོད་
པ་ཆེ་ཆུང་སོགས་ཚང་མ་གཏན་འབེབས་བྱེད་པའི་འཆར་གཞི་མ་དེ་བྲིས་པ་ནང་
ལྟར་རེད། དེར་མ་ཟད་བདེན་པ་བཞིའི་རྣམ་གཞག་འདི་ལ་ནང་པ་སངས་
རྒྱས་པའི་ཆོས་ལུགས་གྲུབ་མཐའ་ཚང་མ་འདོད་པ་གཅིག་མཐུན་དུ་ཡོད། ཐེག་
པ་ཆེན་པོ་དང་གསང་སྔགས་གྱི་ལམ་གཙོ་བོར་བྱེད་པའི་བོད་ཀྱི་ནང་ཆོས་ཡིན་
ནའང་སོ་སོའི་གྲུབ་མཐའི་གནད་འགག་ཐམས་ཅད་བདེན་པ་བཞིའི་སྒྲོམ་དང་
བསྟུན་ནས་འགྲེལ་བཤད་བྱེད་ཐུབ་པ་ཞིག་དགོས། བདེན་བཞིའི་ལམ་དང་
མ་མཐུན་ན་ནང་པ་སངས་རྒྱས་པའི་ལམ་དུ་ངོས་འཛིན་བྱེད་མི་ཐུབ་པར་གསལ་
པོ་ཐག་གཅོད་ཆོག །
འོ་ན་འདི་འདྲ་བའི་བདེན་པ་བཞི་སོ་སོའི་ངོས་འཛིན་དང་བྱེད་ལས་གང་
ཡིན་ཟེར་ན། དང་པོ་སྡུག་བསྔལ་གྱི་བདེན་པ་ནི་རྒྱུ་མ་དག་པ་ལས་དང་ཉོན་
མོངས་པའི་དབང་ལས་བྱུང་བའི་འཁོར་བས་བསྡུས་པའི་ཆོས་མཐའ་ན་ང་རང་
ཚོའི་སྐྱེ་བ་འདི་དང་། ཚོར་བ་བདེ་སྡུག་སྣ་ཚོགས་པ་འདི་རྣམས་ཡིན། དེ་
ཡང་སྡུག་བསྔལ་ཟེར་བ་འདི་ང་ཚོས་འཇིག་རྟེན་ཡོངས་གྲགས་ལ་སྡུག་བསྔལ་
དུ་ངོས་འཛིན་པའི་ན་ཟུག་གི་ཚོར་བ་འདི་གཅིག་པུར་གོ་མི་ཉན། བཅོམ་ལྡན་
འདས་ཀྱིས་སྡུག་བསྔལ་རིགས་གསུམ་གསུངས་ཡོད། ༡ ད་ལྟ་ང་རང་ཚོས་
དངོས་སུ་སྡུག་བསྔལ་དུ་ངོས་བཟུང་བའི་མགོ་ནད་དང་སེམས་མ་སྐྱིད་པ་ལྟ་བུའི་
ལུས་སེམས་གཉིས་ཀའི་ཚོར་བ་སྡུག་བསྔལ་གྱི་རིགས་གཅིག ༢ ཡང་ཡོངས་



གྲགས་ལ་བདེ་བར་ངོས་འཛིན་ཀྱང་ཡང་ཡང་ལོངས་སྤྱད་ན་སྡུག་བསྔལ་དུ་འགྱུར་
པའི་འགྱུར་བའི་སྡུག་བསྔལ་དང་། ༣ སྡུག་བསྔལ་སྔ་མ་གཉིས་ཀྱི་རྟེན་
བྱེད་ཅིང་ཕྱི་མའི་སྡུག་བསྔལ་སྣ་འདྲེན་པའི་ཁྱབ་པ་འདུ་བྱེད་ཀྱི་སྡུག་བསྔལ་བཅས་
རིགས་གསུམ་ཡོད། དེའི་ནང་ནས་དང་པོ་ནི་སྡུག་བསྔལ་དུ་མཐའ་ན་སེམས་
ཅན་དུད་འགྲོས་ཀྱང་ཤེས་ནུས། གཉིས་པ་དེ་ཡང་བསམ་མནོ་ཅུང་ཟད་བཏང་
ན་ཡིད་བརྟན་བྱ་ས་མེད་པ་དང་། མི་འདོད་པའི་སྡུག་བསྔལ་དུ་རང་བཞིན་
གྱིས་འགྱུར་འགྲོ་བ་ང་རང་ཚོ་ཕལ་ཆེ་བས་ཤེས་ཐུབ། དཔེར་ན་ཟས་ཞིམ་
པོ་ཟ་བ་དེ་སྤྱིར་བཏང་ང་ཚོས་བདེ་བའི་རྒྱུར་ངོས་བཟུང་ཡང་ཟས་དེ་བཟས་དྲགས་
ན་ལམ་སེང་མྱོང་བ་དེ་སྡུག་བསྔལ་དུ་འགྱུར་འགྲོ་བ་གསལ་པོ་རེད། འོན་
ཀྱང་སྡུག་བསྔལ་རིགས་གསུམ་པ་དེ་ངོས་འཛིན་རྒྱུ་ཤིན་ཏུ་དཀའ་བ་ཡིན།
བཅོམ་ལྡན་འདས་ཀྱིས་ཀྱང་དཔེ་འདི་འདྲ་བྱས་ནས་གསུངས་ཡོད། དཔེར་
ན་ང་ཚོས་ལག་མཐིལ་ནང་སྤུ་རྐང་གཅིག་བཞག་ཡོད་ན་ལག་པ་རང་གི་ཚོར་
བའི་ཐོག་ནས་སྤུ་དེ་ཡོད་པ་ཤེས་ཐུབ་རྒྱུ་ཁག་པོ་ཡིན་པ་ནང་བཞིན་ང་ཚོས་ཁྱབ་
པ་འདུ་བྱེད་ཀྱི་སྡུག་བསྔལ་དེ་ལས་སླ་པོར་ཤེས་མི་ནུས་པར་གསུངས་ཡོད། གོ་
བདེ་པོ་བྱས་ན་ཁྱབ་པ་འདུ་བྱེད་ཀྱི་སྡུག་བསྔལ་ཟེར་བ་འདི་ད་ལྟ་ང་རང་ཚོའི་འཁོར་
བའི་གནས་སྟངས་དེ་ག་རང་ལ་ངོས་འཛིན་དགོས། དེ་སྡུག་བསྔལ་ཡིན་
པའི་རྒྱུ་མཚན་ནི་ང་རང་ཚོའི་སྐྱེ་གནས་འཆི་གསུམ་འདི་ལས་དང་ཉོན་མོངས་
པའི་གཞན་དབང་འབའ་ཞིག་ཡིན་པ་དང་། སོ་སོར་རང་དབང་གཏན་ནས་



མེད་པས་ཞིབ་ཏུ་བསམ་ན་ཡིད་སྐྱོ་བའི་གནས་ཚུལ་འབའ་ཞིག་གི་ངང་ཚུལ་དུ་
ཡོད་པ་དེ་ཡིན། འཁོར་བའི་གནས་གང་དུ་སྐྱེས་ཀྱང་སྐྱེ་བའི་ཐ་མ་འཆི་བ་དང་།
འདུས་པའི་ཐ་མ་འབྲལ་བ། འབྱོར་བའི་ཐ་མ་རྒུད་པ། མཐོ་བའི་ཐ་མར་
ལྟུང་བ་སྟེ་མཐའ་བཞིས་མ་བསྡུས་པའི་གནས་སྟངས་ཤིག་ཅུང་ཟད་ཀྱང་མེད།
དེ་འདྲ་སོང་ཙང་བཅོམ་ལྡན་འདས་ཀྱིས་སྡུག་བསྔལ་གྱི་བདེན་པ་ངོས་བཟུང་བའི་
སྐབས་མི་རྟག་པ་དང་། སྡུག་བསྔལ་བ་དང་། བདག་མེད་པའི་གནས་
ཚུལ་ཞིབ་དུ་གསུངས་ཡོད། དེ་ཡང་ང་རང་ཚོའི་སྐྱེ་བ་འདིར་ཆ་བཞག་ན་
སྐྱེས་ནས་སྐད་ཅིག་ཅུང་ཟད་ཀྱང་སྡོད་དབང་མེད་པར་རྒྱུ་རྐྱེན་ལས་དང་ཉོན་
མོངས་པའི་དབང་གིས་འཇིག་འགྲོ་བས་མི་རྟག་པ་དང་། རང་ཚུགས་སུ་གནས་
ཐུབ་པའི་རང་དབང་ཅུང་ཟད་ཀྱང་མེ་ད་པས་ཡ་ང་ཞིང་ཡིད་སྐྱོ་བའི་ངང་ཚུལ་
དུ་ཡོད་པ་དང་། རྒྱུ་མཚན་དེའི་དབང་གིས་ང་རང་ཚོས་འབྲལ་མི་ཕོད་པ་
ལྟ་བུའི་གཅེས་འཛིན་བྱེད་པའི་གཞིར་མི་འོས་པས་བདག་མེད་པ་ཞེས་གསུངས་
ཏེ་གང་ལྟར་ཕྱོགས་དུ་མ་ནས་སྡུག་བསྔལ་བདེན་པའི་སྐོར་བསམ་བློ་གཏོང་ཚུལ་
གསལ་པོ་གསུངས་ཡོད། སྡུག་བསྔལ་རིགས་གསུམ་པ་འདི་ལ་ཁྱབ་པ་འདུ་
བྱེད་ཟེར་བའི་རྒྱུ་མཚན་ནི་འདིས་ཁམས་གསུམ་འཁོར་བའི་གནས་ཐམས་ཅད་
ལ་ཁྱབ་པས་ན་ཁྱབ་པ་དང་། ལས་དང་ཉོན་མོངས་པ་སྔ་མའི་གཞན་དབང་
དུ་གྱུར་ཅིང་ཕྱི་མའི་སྡུག་བསྔལ་དང་ཉོན་མོངས་པ་རྣམས་སྐྱེ་བའི་ས་བོན་དང་
རྗེས་སུ་འབྲེལ་བས་ན་འདུ་བྱེད་ཅེས་གསུངས་པ་ཡིན། བདག་མེད་པའི་འདོད་



ཚུལ་སྐོར་མི་འདྲ་བ་མང་པོ་ཡོད་པས་ཅུང་ཟད་ཅིག་གཤམ་དུ་བརྗོད་རྒྱུ་ཡིན།
གཉིས་པ་ཀུན་འབྱུང་གི་བདེན་པ་ནི། ད་ལྟ་ང་རང་ཚོའི་སྡུག་བསྔལ་བའི་
རང་བཞིན་ཅན་གྱི་གནས་ཚུལ་འདི་གང་ལས་བྱུང་བའི་རྒྱུའི་གཙོ་བོ་ཟག་བཅས་
ཀྱི་ལས་དང་ཉོན་མོངས་པ་གཉིས་ཡོད། ལས་ལའང་ཟག་བཅས་དགེ་བའི་
ལས་དང་། མི་དགེ་བའི་ལས། བར་མའི་ལས་བཅས་གསུམ་ཡོད། ལས་
ཀྱི་སྐོར་ཞིབ་པར་གཤམ་དུ་བཤད་ཀྱི་ཡིན། ཉོན་མོངས་པའི་ཀུན་འབྱུང་ཅུང་
ཟད་བཤད་ན། ཉོན་མོངས་པ་ཟེར་བ་ནི་རྣམ་ཀུན་ང་རང་ཚོའི་རྒྱུད་ལ་རང་
ཆས་སུ་ཡོད་པའི་འདོད་ཆགས། ཁོང་ཁྲོ། ང་རྒྱལ་ སེར་སྣ་ལ་སོགས་
པ་འདི་རྣམས་ཡིན། འདི་ཚོ་སེམས་ནང་ལ་སྐྱེ་བ་ཙམ་གྱིས་སེམས་རྒྱུད་རབ་
ཏུ་མ་ཞི་བ་སྟེ་འཁྲུག་པའི་རྣམ་པ་ཅན་དུ་འགྱུར་འགྲོ་བས་ཉོན་མོངས་པ་ཟེར་བ་
ཡིན༑ སྤྱིར་ཉོན་མོངས་ལ་རྣམ་གྲངས་མང་པོ་ཡོད་ཀྱང་གཙོ་ཆེ་བར་བྱས་ན་
བཅུ་ངོས་འཛིན་རུང་སྟེ། །
༡ ཕྱིའམ་ནང་གི་ཡུལ་ཡིད་དུ་འོང་བ་ལ་རྗེས་སུ་ཆགས་པའི་འདོད་ཆགས།
༢ སེམས་རྩུབ་མོའི་ཐོག་ནས་ཡུལ་ལ་སྡང་བར་བྱེད་པའི་ཁོང་ཁྲོ།
༣ སེམས་ཁེངས་པའི་རྣམ་པ་ཅན་གྱི་ང་རྒྱལ།
༥ ཡུལ་གྱི་གནས་ལུགས་མི་ཤེས་པའམ་ཕྱིན་ཅི་ལོག་ཏུ་འཛིན་པའི་མ་རིག་པ།
༦ ཡུལ་ལ་ཡིད་མཐའ་གཉིས་སུ་དོགས་པའི་ཐེ་ཚོམ།
༧ བདག་དང་བདག་གིར་ལྟ་བའི་ཤེས་རབ་ཉོན་མོངས་ཅན་གྱི་འཇིག་ལྟ།



༨ ལྟ་བ་ལོག་པ་ལ་མཆོག་དུ་འཛིན་པའི་ལྟ་བ་མཆོག་འཛིན།
༩ རྨོངས་པའི་དབང་གིས་འཇུག་པའི་བྱ་སྤྱོད་འགའ་ཞིག་ལ་ཡིད་སྨོན་པའི་སྒོ་
ནས་ཡང་དག་པར་ལྟ་བའི་ཚུལ་ཁྲིམས་བརྟུལ་ཞུགས་མཆོག་འཛིན།
༡༠ སྐྱེ་བ་སྔ་ཕྱི་དང་ལས་རྒྱུ་འབྲས་མེད་ཅེས་སྐུར་འདེབས་དང་ཕྱི་ནང་གི་འཇིག་
རྟེན་རྟག་པའི་རྒྱུ་ལས་བྱུང་བར་ལྟ་བའི་སྒྲོ་འདོགས་བཅས་ལོག་ལྟ་ལ་རིགས་
གཉིས་ཡོད།
འདི་རྣམས་ལ་དཔེ་ཆའི་ནང་ལྟ་བ་ལྔ་དང་ལྟ་མིན་ལྔ་ཞེས་གྲགས། དེ་
ཡང་རྩ་བའི་ཉོན་མོངས་པ་བརྩི་དུས་ལྟ་བ་མ་ཡིན་པའི་ཉོན་མོངས་ལྔའི་སྟེང་ལྟ་བ་ལྔ་
ལ་ཉོན་མོངས་ཅན་གྱི་ལྟ་བ་ཞེས་གཅིག་དུ་བསྡུས་ཏེ་དྲུག་ཏུ་བགྲངས་པ་ཡིན། འདི་
རྣམས་ཡུལ་ལ་འཇུག་པ་ན་རང་རང་གི་རྣམ་འགྱུར་སྣ་ཚོགས་པའི་སྒྲོནས་འཇུག་པས་
དེའི་སྒོ་ནས་ཕྱེ་བའི་ཉེ་བའི་ཉོན་མོངས་པ་ཉི་ཤུ་ལ་སོགས་པ་དུ་མ་ཡོད་དོ། །འོན་
ཀྱང་དེ་ཐམས་ཅད་མཐར་ཐུག་ན་ཡུལ་ལ་རྗེས་སུ་འགྲོ་བའི་འདོད་ཆགས། རྒྱབ་
ཀྱིས་ཕྱོགས་པའི་ཞེ་སྡང་། བར་མར་གནས་པའི་གཏི་མུག་བཅས་དུག་གསུམ་ཟེར་
བའི་རྩ་བ་གསུམ་ལས་བྱུང་བ་ཤ་སྟག་ཡིན་ནོ། །བཅོམ་ལྡན་འདས་ཀྱིས་ཀྱང་།
འདོད་ཆགས་འདྲ་བའི་མེ་མེད་དེ།།
ཁྲོ་བ་ལྟ་བུའི་ཆུ་སྲིན་མེད།།
རྨོངས་པ་འདྲ་བའི་དྲ་བ་མེད།།
སྲེད་པ་ལྟ་བུའི་ཆུ་ཀླུང་མེད།།
ཅེས་གསུངས་སོ།།



དེ་ལྟར་ཀུན་འབྱུང་གི་བདེན་པ་ལ་གཙོ་བོ་ལས་དང་ཉོན་མོངས་པ་གཉིས་
ཡོད་མོད། འཁོར་བ་འགྲུབ་པའི་རྒྱུའི་གཙོ་བོ་ནི་ཉོན་མོངས་པ་ཡིན་ཏེ་ཉོན་མོངས་
མེད་ན་ལས་གྲངས་ཀྱིས་མི་ལངས་པ་ཡོད་ཀྱང་བརླན་དང་ས་ལ་སོགས་པ་དང་
བྲལ་བའི་ས་བོན་གྱིས་མྱུ་གུ་བསྐྱེད་མི་ཐུབ་པ་ནང་བཞིན་ལས་ཀྱིས་ཀྱང་འབྲས་
བུ་བཟང་ངན་གང་ཡིན་ཡང་འགྲུབ་ཐུབ་ཀྱི་མ་རེད། དེ་ལས་བཟློག་སྟེ་ཉོན་མོངས་
ཡོད་ན་སྔར་བསགས་ཟིན་པའི་ལས་ངན་པ་དེ་འདྲ་ད་ལྟ་མེད་ནའང་ཉོན་མོངས་
པའི་དབང་གིས་ལས་ངན་པ་ཡང་ནས་ཡང་དུ་ལས་སླ་པོར་གསོག་པས་འབྲས་
བུ་སྡུག་བསྔལ་རྒྱུན་མི་ཆད་པ་འོང་བའི་གྲབ་ཤོ་མ་པ་ཡིན་ནོ།། དེ་འདྲ་སོང་
ཙང་ཆོས་ཉམས་ལེན་པ་དངོས་གནས་ཤིག་ཡིན་ན་སོ་སོའི་ལས་འགན་གཙོ་ཆེ་
ཤོས་ནི་ནང་གི་ཉོན་མོངས་པའི་གདོང་ལེན་བྱ་རྒྱུ་དེ་ཡིན་པ་ཐེ་ཚོམ་མེད་དོ།།
གསུམ་པ་འགོག་པའི་བདེན་པ་ནི། ཡང་དག་པའི་ལམ་བསྒོམ་པའི་སྟོབས་
ཀྱིས་ཉོན་མོངས་པའི་དྲི་མ་བསལ་ཅིང་། སྲིད་པ་འཁོར་བའི་རྒྱུ་འབྲས་རྒྱུན་
ཆད་པའི་གོ་འཕང་དམ་པ། གཏན་དུ་ཞི་བའི་རང་བཞིན་ཅན་མྱ་ངན་ལས་
འདས་པ་ཞིག་ལ་ཟེར་རོ། །དེ་ཡང་དཔེར་ན་སྨན་བཅོས་ལེགས་པར་བྱས་
པའི་སྟོབས་ཀྱིས་སྔར་གྱི་ན་ཚ་རྩ་བ་ནས་མེད་པར་བཟོས་པའི་ནད་མེད་པ་བདེ་
བའི་གནས་སྐབས་ནང་བཞིན་རེད། དེ་ཡང་བཅོམ་ལྡན་འདས་ཀྱིས།
འདོད་ཆགས་འདྲ་བའི་མེ་མེད་དོ།།
ཁྱོ་བ་འདྲ་བའི་རྩོད་ཟླ་མེད།།



ཕུང་པོ་འདྲ་བའི་སྡུག་བསྔལ་མེད།།
ཞི་བ་ལས་ལྷག་བདེ་བ་མེད།།
བཀྲེས་པ་ནད་ཀྱི་ཐུ་ཤོས་ཏེ།།
འཁོར་བ་དགྲ་ཡི་ཐུ་བོ་ཉིད།།
འདི་རྣམས་ཤེས་པ་ལ་བལྟོས་ན།།
མཆོག་གི་བདེ་བ་མྱང་འདས་ཡིན།།
ནད་མེད་པ་ནི་རྙེད་པའི་མཆོག།
ཆོག་ཤེས་པ་ནི་ནོར་གྱི་མཆོག།
མཛའ་བའི་གྲོགས་འདི་གཉེན་གྱི་མཆོག།
མྱ་ངན་འདས་པ་བདེ་བ་ཡིན།།
ཞེས་གསུངས་སོ།།
དེ་ཡང་བདེན་པ་བཞིའི་ནང་ནས་འགོག་བདེན་ལ་གོ་བ་ལེགས་པོ་ཆགས་པ་
གལ་ཆེན་པོ་ཡིན། གང་ཡིན་ཟེར་ན་འགོག་བདེན་ལ་གོ་བ་མ་ཆགས་ན་བཅོམ་
ལྡན་འདས་ཀྱིས་གསུངས་པའི་ཆོས་ལ་གོ་བ་རྣལ་མ་ཞིག་ཆགས་མི་ཐུབ་པས་
ནང་པ་སངས་རྒྱས་པའི་ཆོས་ཀྱི་ཁྱད་ཆོས་མཐོང་མི་ནུས། གོ་བདེ་བོ་ཞིག་
བརྗོད་ན་བཅོ་མ་ལྡན་འདས་ཀྱིས་ང་རང་ཚོས་མི་འདོད་པའི་སྡུག་བསྔལ་དེ་རྒྱུ་
མེད་རྐྱེན་མེད་ལས་མི་འབྱུང་བར་རང་རང་གི་རྒྱུ་ལས་དང་ཉོན་མོངས་ལས་
སྐྱེ་བར་གསུངས་ཤིང་། དེ་ཡང་མཐར་ཐུག་ན་ཉོན་མོངས་པ་ཐམས་ཅད་



G
ཀྱི་རྩ་བ་བདག་འཛིན་མ་རིག་པ་ལ་ཐུག་ལ། མ་རིག་པ་དེ་ཡང་ཡུལ་གྱི་གནས་
ཚུལ་ལ་ཕྱིན་ཅི་ལོག་ཏེ་ལོག་པར་ཞུགས་པའི་བློ་ཡིན་པས་རྒྱབ་རྟེན་ཚད་མ་བརྟན་
པོ་མེད་པ་མ་ཟད་དེའི་ཟློག་ཕྱོགས་རིག་པ་ཡེ་ཤེས་ཀྱི་བློ་སྐྱེ་རྒྱུ་ཡོད་པས་ཉོན་མོངས་
རྣམས་ཇི་ཙམ་སྟོབས་ཆེ་ནའང་རྩ་བ་མི་བརྟན་པའི་སྡོང་པོ་བཞིན་ནམ་ཞིག་མེད་
པར་བཟོ་ཐུབ། དེ་ཡང་མ་རིག་པ་ནི་མུན་པ་ལྟ་བུ་དང་། རིག་པ་ཡེ་ཤེས་
ནི་སྒྲོན་མེ་ལྟ་བུ་ཡིན་པས་ང་ཚོའི་བློའི་ནང་གི་མུན་པ་དེ་ཤེས་རབ་ཀྱི་སྒྲོན་མེས་
མེད་པར་བཟོ་ཐུབ་པ་སྲིད་ཙང་འགོག་བདེན་ཟེར་བ་སྤྱིར་ཤེས་བྱ་ལ་སྲིད་པ་དང་
ལྷག་པར་དུ་ང་རང་ཚོའི་རྒྱུད་ལ་ཐོབ་སྲིད་པས་དེ་ཤེས་རྒྱུ་གནད་འགག་ཆེན་པོ་
ཞེ་དྲག་རེད། དེ་འདྲ་མ་ཡིན་པར་སྡུག་བསྔལ་སྤངས་པའི་འགོག་བདེན་ཞིག་
ཐོབ་རྒྱུ་མེད་ན་སྡུག་བསྔལ་བསམས་ནས་རང་ཉིད་སེམས་མ་སྐྱིད་པ་དང་སྐྱོ་
རོགས་མ་གཏོགས་གང་ཡང་མེད་པས་དེ་ལས་སེམས་གང་བདེ་དང་སྣང་བ་གང་
སྐྱིད་བྱེད་ན་ཁེ་བཟང་ཆེ་བ་ཡིན་ནོ།།
བཞི་པ་ལམ་གྱི་བདེན་པ་ནི། སྡུག་བསྔལ་གཏན་ནས་ཞི་བའི་གོ་འཕང་
འཐོབ་བྱེད་ཀྱི་ཐབས་ལམ་དངོས་དེ་ཡིན་ཏེ། ཐར་པ་འདོད་པ་རྣམས་ཀྱིས་
དངོས་སུ་རང་གི་རྒྱུད་ལ་བསྐྱེད་ནས་བསྒོམ་དགོས་པ་ཡིན།
དེ་ལ་སྤྱིར་ལམ་གྱི་རྣམ་གྲངས་དུ་མ་ཞིག་ཡོད་ནའང་ངོ་བོའི་སྒོ་ནས་བཤད་
ན་འཕགས་ལམ་ཡན་ལག་བརྒྱད་གསུངས་ཏེ།
༡ ཡང་དག་པའི་ལྟ་བ།



༢ ཡང་དག་པའི་རྟོག་པ།
༣ ཡང་དག་པའི་ངག་
༤ ཡང་དག་པའི་ལས་ཀྱི་མཐའ།
༥ ཡང་དག་པའི་འཚོ་བ།
ཡང་དག་པའི་རྩོལ་བ།
༧ ཡང་དག་པའི་དྲན་པ།
༨ ཡང་དག་པའིཏིང་ངེ་འཛིན་བཅས་ཡིན་ནོ།།
དེ་རྣམས་ལས་དང་པོ་གཉིས་ཤེས་རབ་དང་། བར་པ་བཞི་ཚུལ་ཁྲིམས་
དང་། ཐ་མ་གཉིས་བསམ་གཏན་གྱི་ཉམས་ལེན་གྱི་ཁོངས་སུ་གཏོགས་པ་
རེད། དེ་ཡང་ལམ་སྒོམ་ཚུལ་དངོས་ནི་བསླབ་པ་གསུམ་གྱི་ཉམས་ལེན་ནང་
དུ་བསྡུ་བས་རྒྱས་པར་གཤམ་དུ་བཤད་པར་བྱའོ། །མདོར་བསྡུས་ན། གོང་
དུ་བཤད་པ་ལྟར་ལྟ་བ་རྟེན་འབྱུང་གཞིར་བཞག་པའི་སྟེང་ནས་སྤྱོད་པ་གཞན་ལ་
འཚེ་བ་སྤངས་པ་མ་ཟད་ངལ་དུབ་ཀྱི་མཐའ་གཉིས་སུ་མ་ལྷུང་བར་གནས་པའི་
དབུ་མའི་ལམ་ཞིག་ལ་སངས་རྒྱས་བཅོམ་ལྡན་འདས་ཀྱིས་བསྟན་པའི་ལམ་
དུ་གོ་དགོས། ལམ་བདེན་མཚན་ཉིད་པ་ནི་བདེན་བ་མངོན་སུམ་དུ་མཐོང་
བའི་འཕགས་པའི་གན ས་སྐབས་ནས་འཇོག་པ་ཡིན་ནོ།།
འོ་ན་བདེན་པ་བཞི་པོ་དེའི་བྱེད་ལས་གང་དང་གང་ཡིན་ཟེར་ན། བཅོམ་
ལྡན་འདས་ཀྱིས། སྡུག་བསྔལ་ཤེས་པར་བྱ། ཀུན་འབྱུང་སྤོང་བར་བྱ།



འགོག་པ་མངོན་དུ་བྱ། ལམ་སྒོམ་པར་བྱ། ཞེས་གསུངས་པ་ལྟར་སྡུག་
བསྔལ་ལ་སྡུག་བསྔལ་དུ་ཤེས་པར་བྱ་རྒྱུ་དང་། དེའི་རྒྱུ་ལས་དང་ཉོན་མོངས་
པའི་ཀུན་འབྱུང་སྤོང་བར་བྱ་རྒྱུ་དང་། དེ་སྤངས་པའི་འགོག་པ་མངོན་དུ་བྱ་
རྒྱུ་དང་། འགོག་པ་དེར་ཁྲིད་པར་བྱེད་པའི་ལམ་སྒོམ་པར་བྱ་རྒྱུ་ཡིན་པར་
ཤེས་དགོས། དེ་ཡང་འཕགས་པ་བྱམས་པ་མགོན་པོས།
ནད་ནི་ཤེས་བྱ་ནད་ཀྱི་རྒྱུ་ནི་སྤང་བྱ་ལ།།
བདེར་གནས་འཐོབ་བྱ་སྨན་ནི་བསྟེན་པར་བྱ་བ་ལྟར།།
སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ།།
ཤེས་བྱ་སྤང་བྱ་རིག་པར་བྱ་ཞིང་བསྟེན་པར་བྱ།། །
ཞེས་གསུངས་པ་ལྟར་རོ། །དེའི་དོན་ནི་དཔེར་ན་མི་ཞིག་མི་འདོད་པའི་
ནད་ཅིག་ལས་ཐར་བར་འདོད་ན་དང་པོར་རང་ཉིད་ནད་པ་ཡིན་པ་ཤེས་དགོས་
ཤིང་༔ དེ་ནས་ནད་དེའི་རྒྱུ་གང་ཡིན་རྩད་ཆོད་པར་བྱས་ཏེ་དེ་སེལ་བའི་ཐབས་
སྨན་ལེགས་པར་བསྟེན་ན་ནད་དེ་ལས་ཐར་བ་ཞིག་འོང་བ་ནང་བཞིན་བདེན་པ་
བཞིའི་གནད་རྣམས་དཔེ་དོན་སྦྱར་ནས་གསུངས་པ་འདིས་བདེན་བཞིའི་དོན་ལ་
བསམ་བློ་ཇི་ལྟར་གཏོང་དགོས་གསལ་པོ་ཤེས་ཐུབ་ཀྱི་རེད།།
དེ་ལྟར་བདེན་པ་བཞིའི་སྒོ་ནས་བཅོམ་ལྡན་འདས་ཀྱིས་འཁོར་བ་ལ་འཇུག་
པའི་རྒྱུ་དང་འབྲས་བུ་སྡེ་ཚན་གཅིག་དང་། འཁོར་བ་ལས་ལྡོག་པའམ་ཐར་
པ་མྱ་ངན་ལས་འདས་པ་ཐོབ་ཚུལ་གྱི་རིམ་པའི་ཆ་ནས་རྒྱུ་དང་འབྲས་བུའི་སྡེ་



ཚན་གཅིག་བཅས་རྒྱུ་འབྲས་ཚན་པ་གཉིས་གསུངས་སོ། །དེ་ཡང་སྡུག་བསྔལ་
བདེན་པའི་ཚུལ་ཞིབ་ཏུ་མ་བསམ་ན་ཐར་པ་དོན་གཉེར་གྱི་བློ་རྣལ་མ་ཞིག་མི་སྐྱེ་
ཞིང་༑ ལས་དང་ཉོན་མོངས་པའི་སྒོ་ནས་འཁོར་བར་འཁོར་ཚུལ་མཐིལ་
ཕྱིན་པར་མ་བསམ་ན་སྲིད་པའི་རྩ་བ་གཅོད་སྟངས་མི་ཤེས་པ་ཡིན་ནོ།།
དེ་ཡང་འཁོར་བར་འཁོར་ཚུལ་རྒྱས་པ་ནི་རྟེན་འབྲེལ་ཡན་ལག་བཅུ་གཉིས་
ཀྱི་སྒོ་ནས་བསམ་ན་ནུས་པ་ཤིན་ཏུ་ཆེ་བས་སོ་སོའི་ངོས་འཛིན་དང་ཕན་ཚུན་རྒྱུ་
འབྲས་སུ་འགྱུར་ཚུལ་སོགས་སྲིད་པ་འཁོར་ལོར་གྲགས་པའི་དཔེ་རིས་དང་སྦྱར་
ནས་སློབ་སྦྱོང་བགྱིད་ན་ཤིན་ཏུ་ཕན་ཆེ་ཞིང་འདིར་ནི་ཡན་ལག་བཅུ་གཉིས་རྣམས་
ངོས་གཟུང་ཙམ་བྱའོ།།
ཡན་ལག་བཅུ་གཉིས་སོ་སོའི་ངོས་འཛིན་རེའུ་མིག
སོ་སོའི་ངོས་འཛིན། རྒྱུ་འབྲས་གང་ཡིན། བདེན་བཞི་གང་དུ་གཏོགས།
༡ མ་རིག་པ། འཕེན་བྱེད་ཀྱི་རྒྱུ། ཀུན་འབྱུང་།
༢ འདུ་བྱེད་ཀྱི་ལས།
༣ རྣམ་ཤེས།
༤ མིང་གཟུགས་ཅི་རིགས་པ། འཕངས་པའི་འབྲས་བུ། སྡུག་བསྔལ།
༥ སྐྱེ་མཆེད།
༦ རེག་པ།



༧
ཚོར་བ།
༨ སྲེད་པ།
འགྲུབ་བྱེད་ཀྱི་རྒྱུ། ཀུན་འབྱུང་།
༩ ལེན་པ།
༡༠ སྲིད་པ།
༡༡ སྐྱེ་བ། གྲུབ་པའི་འབྲས་བུ། སྡུག་བསྔལ།
༡༢ རྒ་ཤི་ཅི་རིགས་པ། །
དེ་ཡང་ཡན་ལག་བཅུ་གཉིས་པོ་སོ་སོའི་ངོ་བོ་ཇི་ཡིན། དེ་རྣམས་ལྕགས་
ཐག་བཞིན་ཕན་ཚུན་ལུ་གུ་རྒྱུད་དུ་འབྲེལ་ཚུལ་དང་། དེའི་སྟེང་ནས་རང་
ཅག་རྣམས་ཁམས་གསུམ་འཁོར་བའི་གནས་སུ་འཁྱམས་ཚུལ། དེ་བཞིན་
དུ་བཅུ་གཉིས་པོ་ཚེ་ཇི་ཙམ་ལ་རྫོགས་ཚུལ་སོགས་གནས་ཚུལ་ཤེས་དགོས་རྒྱུ་
གལ་ཆེ་བ་མང་པོ་ཞིག་ཡོད་མོད་འདིར་བརྗོད་མི་ནུས་པས་དོ་སྣང་ཅན་རྣམས་
ནས་གཞན་ལས་ཤེས་པར་འཚལ་ལོ།། །།



ད་ལྟའི་ཆོས་བྱེད་པའི་གོ་སྐབས་འདི་
དུས་རྟག་ཏུ་མི་གནས་པ།
- -， ，
༄༅། །གོང་དུ་བཤད་པའི་ནང་པ་སངས་རྒྱས་པའི་ཆོས་ཀྱི་ཁྱད་ཆོས་རྣམས་
ཡིད་ལ་བྱས། དོན་ལ་ལེགས་པར་བསམ་ནས་དད་པ་དང་། ཡིད་ཆེས་
སྐྱེས་ཏེ་ད་ནི་ཆོས་ཤིག་བྱེད་སྙམ་པ་བྱུང་ན། དེ་འདྲ་བའི་བློ་དེ་ལྷོད་གཡེང་
དུ་འཇོག་མི་ཉན། རྣམ་ཀུན་ང་རང་ཚོ་ཕལ་ཆེ་བ་ལ་ཆོས་རྣལ་མ་ཞིག་བྱེད་
འདོད་ཏན་ཏན་ཡོད། འོན་ཀྱང་ང་རང་ཚོའི་བོད་པའི་གཤིས་ཁ་དེ་ཅུང་ཟད་
ལྷོད་དྲག་པའི་སྐྱོན་ཡོད་པས་མ་འོངས་པའི་དུས་ཤིག་ནས་བྱེད་སྙམ་པའི་ཕྱི་བཤོལ་
གྱི་བློ་ངང་གིས་སྐྱེ་བ་ཞིག་ཡོད། རྗེ་གུང་ཐང་བསྟན་པའི་སྒྲོན་མེས།
དམ་ཆོས་བྱེད་རྒྱུ་མ་དྲན་ཉི་ཤུ་ཐལ།།
བྱེད་དགོས་བྱེད་དགོས་བསམ་ནས་ཉི་ཤུ་ཐལ།།
མ་བྱུང་མ་བྱུང་བསམ་ནས་བཅུ་འགར་ཐལ།།
མི་ཚེ་སྟོང་པར་ཟད་པའི་རྣམ་ཐར་ཡིན།།
ཞེས་གསུངས་པ་འདི་ང་རང་ཚོ་མང་པོ་ཞིག་ལ་ཏན་ཏན་བདེན་པ་ཆགས་ཡོད།
ཞིབ་ཏུ་བལྟས་ན་ང་ཚོ་བོད་པ་ཚོའི་བསམ་བློའི་ནང་ལ་དོན་གནད་འདིའི་ཐོག་ལ་
འགལ་བ་ཆེན་པོ་ཞིག་མཐོང་གི་འདུག མང་པོ་གཅིག་གིས་ད་ལྟའི་ནུས་ཤུགས་
-
---
-
ཟའ་ ་
་
་
11：



ཕལ་ཆེ་བ་ནི་སྐྱེ་བ་ཕྱི་མ་མི་ལུས་བཟང་པོ་ཞིག་ཐོབ་པའི་རྒྱུ་ཚོགས་དང་བསོད་
ནམས་གསོག་པའི་ཆེད་དུ་བེད་སྤྱོད་གཏོང་གི་ཡོད། དེ་ཡང་རྒྱུ་མཚན་གང་
ཡིན་བརྟགས་ན་མིའི་རྟེན་ལ་ཆོས་བྱེད་པའི་གོ་སྐབས་བཟང་པོ་ཡོད་པ་དེས་ཡིན།
དེ་འདྲ་སོང་ཙང་ང་ཚོས་ཆོས་མཇལ་དུ་འགྲོ་བའི་སྐབས་སྨོན་ལམ་འདེབས་དུས་
སྒང་ལའང་། སྐྱེ་བ་ཕྱི་མ་དལ་འབྱོར་གྱི་མི་ལུས་རིན་པོ་ཆེ་ཐོབ་པར་ཤོག དམ་
པའི་ཆོས་དང་མཇལ་བར་ཤོག བླ་མ་དགེ་བའི་བཤེས་གཉེན་གྱིས་རྗེས་སུ་བཟུང་
བར་ཤོག ཅེས་སོགས་སྙིང་ཐག་པ་ནས་གསོལ་བ་འདེབས་ཀྱི་ཡོད། འོན་
ཀྱང་སྐྱེ་བ་ཕྱི་མ་རང་གི་བསམ་པ་ནང་བཞིན་དོན་ཐོབ་མིན་བརྗོད་མི་ཐུབ་པས།
དེ་ལས་ད་ལྟ་དངོས་སུ་མི འི་སྐྱེ་བ་བཟང་པོ་འདི་བླངས་ནས་ཆོས་བྱེད་པའི་གོ་
སྐབས་ལེགས་པོ་ཡོད་པ་འདིའི་ནུས་པ་ཆ་ཚང་བཏོན་ཏེ་བེད་སྤྱོད་མཐར་ཕྱིན་པ་
བྱེད་ན་གལ་ཆེ་བ་འདི་ངོས་མི་འཛིན་པ་ཡ་མཚན་ཆེ། ཕྱི་མ་མི་ལུས་ཐོབ་
པའི་དབང་དུ་བཏང་ནའང་ད་ལྟའི་ཁ་སྟབས་འདི་ལས་ལྷག་པར་བྱེད་ཐུབ་པའི་
གདེངས་སུ་ལ་ཡོད། གནས་ཚུལ་ག་རེ་ཆགས་ཀྱི་རེད་ཟེར་ན་ཡང་སྐྱེ་བ་ཕྱི་
མ་དེ་ཉིད་ལ་དེའི་ཕྱི་མར་མིར་སྐྱེ་བའི་སྨོན་ལམ་བཏབ། ཡང་དེའི་ཡང་ཕྱི་
མར་དེ་ལྟར་སྨོན་ལམ་བཏབ་སྟེ་ཆོས་དངོས་གཞི་བྱེད་པའི་གོ་སྐབས་གཏན་ནས་
མི་འོང་བ་ཡིན་ནོ། །དེར་མ་ཟད་ང་ཚོའི་བློའི་ནང་ལ་ག་དུས་ཡིན་ནའང་།
ད་ལྟ་ང་ལས་དོན་ཆེ་ཆུང་ཅི་རིགས་མང་པོ་ཞིག་མཇུག་སྡུད་མེད། ནམ་ཞིག་
དེ་ཚོ་ཆ་ཚང་མཇུག་བསྒྲིལ་ཏེ་ཁྱི་ཉལོ་སར་མཇུག་མ་མ་ལུས་པར་བྱས་ཏེ།
སr
.



དེ་ནས་ངས་ཆོས་དངོས་གནས་ཤིག་བྱེད་བསམ་པའང་འོང་། དེ་ནི་རྗེ་གུང་
ཐང་པས།
ལོ་ཟླ་བ་འདི་ལ་འདི་སྣང་གི།
ལས་བྱ་བྱེད་ཚགས་སུ་ཚུད་བྱས་ནས།།
སླར་གཙང་མའི་ཆོས་ཤིག་བྱེད་སྙམ་པ།།
འདི་ཐམས་ཅད་སླུ་བའི་ཕུང་འདྲེ་ཡིན།།
ཆོས་བྱེད་ཀྱི་སང་ཉིན་འཆར་གྱི་བར།།
འཆི་དུས་ཀྱི་དེ་རིང་སླེབས་ཉེན་ཆེ། །
ད་རང་མགོ་རང་གིས་མ་བསྐོར་བར།།
ཆོས་བྱེད་ན་དེ་རིང་ཉིད་ནས་གྱིས།།
ཞེས་གསུངས་པ་དངོས་འབྲེལ་ཉམས་མྱོང་ཅན་གྱི་ཆོས་པའི་སྙིང་གཏམ་
ཡིན་པས་སེམས་ལ་བཞག་ན་ཁེ་ཕན་ཆེ། འོ་ན་རྒྱུན་རིང་གོམས་པའི་བསམ་
པའི་འཁྱེར་སོ་འདི་རྣམས་ཀྱི་ཁ་གཏད་གཉེན་པོ་གང་ཡོད་ཟེར་ན། དེ་ལ་བོད་
ཀྱི་བླ་མ་གོང་མ་ཚོས་ཆོས་མྱུར་དུ་བྱེད་པ་ལ་ནང་ནས་རྒྱུད་བསྐུལ་བའི་ཐབས་
ཤེས་དལ་འབྱོར་དོན་ཆེ་ཞིང་རྙེད་དཀའ་བར་བསམ་པ་དང་། འཆི་བ་མི་
རྟག་པའི་ཚུལ་བསམ་པ་གཉིས་གསུངས་པ་ཤིན་ཏུ་ཕན་ནུས་ཆེ་བས་དེ་གཉིས་ཀྱི་
སྐོར་ཅུང་ཟད་བཤད་པར་བྱའོ།།
P



ད་ལྟ་ང་རང་ཚོའི་ལུས་རྟེན་འདི་ལ་དལ་འབྱོར་གྱི་མི་ལུས་རིན་པོ་ཆེ་ཞེས་
ཟེར་ཏེ། ཆོས་བྱེད་པ་ལ་མི་ཁོམ་པའི་སྐྱོན་ལས་གྲོལ་ཞིང་། མཐུན་རྐྱེན་
གནད་ཆེ་བ་ཆ་ཚང་ཚང་བའི་རྒྱུ་མཚན་གྱིས་ཡིན་ནོ།། མི་ཁོམ་པའི་གནས་
བརྒྱད་ནི། དམྱལ་བ། ཡི་དྭགས། དུད་འགྲོ། འདུས་ཤེས་མེད་པའི་
ལྷར་སྐྱེ་བ་སོགས་ཕྱིའི་ལུས་རྟེན་གྱི་ཆ་ནས་མི་ཁོམ་པ་བཞི། ཡུལ་མཐའ་ཁོབ་
ཏུ་སྐྱེ་བ། དབང་པོ་མ་ཚང་བ། ལྟ་བ་ལོག་པའི་རིགས། སངས་རྒྱས་མི་
འབྱུང་བའི་སར་སྐྱེས་པ་སྟེ་ནང་གི་མི་ཁོམ་པ་བཞི་དང་བརྒྱད་དོ། །དེའི་དོན་
སྙིང་པོ་ནི་ད་ལྟ་ང་ཚོ་མིར་སྐྱེས་པའི་རྒྱུ་མཚན་གྱིས་དགེ་སྡིག་བླང་དོར་གྱི་རྣམ་
དབྱེ་འབྱེད་པའི་རྣམ་དཔྱོད་དང་ལྡན་ལ། འཕྲལ་ཕུག་གི་ཁེ་ཕན་ལེགས་ཉེས་
སོག ས་ཞིབ་ཏུ་བརྟག་ཐུབ་པའི་བློ་གྲོས་ཀྱི་རྩལ་ཡོད་པ་མ་ཟད། རང་གིས་
བྱེད་ན་དམ་ཆོས་རྣལ་མ་ཞིག་བྱེད་རྒྱུའི་གོ་སྐབས་ཀྱང་ཡོད་པའི་དུས་སྐབས་འདི་
དངོས་འབྲེལ་ཤིན་ཏུ་ནས་རྩ་ཆེན་ཡིན་པར་ཤེས་དགོས། འདི་འདྲ་བའི་ཕྱི་ནང་
གི་མཐུན་རྐྱེན་བཟང་པོ་དུ་མ་ཞིག་འཛོམས་པའི་སྐབས་ནི་ཤིན་ཏུ་དཀོན་པོ་ཡིན་
པ་ནི་རྒྱུ་འབྲས་ཀྱི་གནས་ཚུལ་ལ་བསམ་བློ་བཏང་ན་ཤེས། དེ་ཡང་སློབ་དཔོན་
ཞི་བ་ལྷས་སྤྱོད་འཇུག་ཏུ།
མི་ཡི་གྲུ་ལ་བརྟེན་ནས་ནི།།
སྡུག་བསྔལ་ཆུ་བོ་ཆེ་ལས་སྒྲོལ།།
གྲུ་འདི་ཕྱིས་ནས་བརྙེད་དཀའ་བས།།
རྨོངས་པ་དུས་སུ་གཉིད་མ་ལོག།



ཅེས་གསུངས་པས་ད་ལྟའི་གོ་སྐབས་བཟང་པོ་འདིའི་དུས་སུ་ལེ་ལོ་དང་རྨོངས་
པའི་དབང་གིས་གཉིད་མ་ལོག་པར། གོ་སྐབས་ཀྱི་ཁེ་ཕན་ལེན་པ་ཤིན་ཏུ་གལ་
ཆེན་པོ་ཡིན་པ་སེམས་ལ་རྒྱུན་དུ་ནས་བཅང་དགོས། འོན་ཀྱང་འདི་འདྲ་བའི་
ལུས་རྟེན་ཤིན་ཏུ་རྙེད་དཀའ་ཞིང་། བརྙེད་ན་དོན་ཆེ་བ་དེ་རྒྱུན་རིང་པོར་གནས་
པའི་རྟག་པ་ཞིག་ཡིན་ན་ནམ་ཞིག་མ་འོངས་པའི་སྐབས་ཤིག་ལ་སོ་སོས་བསམ་
པ་ལྟར་འཆར་གཞི་དང་ལྡན་པའི་སྒོ་ནས་ཆོས་ཤུགས་ཆེན་པོ་གཅིག་བྱེད་ཐུབ་
པ་སྲིད་ཀྱང་། དེ་འདྲ་མ་ཡིན་ཏེ་ལུས་རྟེན་འདི་ནི་འདུས་བྱས་མི་རྟག་པའི་
ཆོས་ཅན་ཡིན་པས་་ནམ་འཇིག་ལ་ངེས་པ་ཅི་ཡང་མེད་པས་ད་ལྟ་ཉིད་ནས་ཆོས་
ལ་འབད་འབུངས་བྱ་དགོས། དེ་ཡང་བཅོམ་ལྡན་འདས་ཀྱིས།
སྲིད་གསུམ་མི་རྟག་སྟོན་ཀའི་སྤྲིན་དང་འདྲ།།
འགྲོ་བའི་སྐྱེ་འཆི་གར་ལ་ལྟ་དང་མཚུངས།།
སྐྱེས་བུའི་ཚེ་འགྲོ་ནམ་མཁའི་གློག་འདྲ་སྟེ།།
རི་གཟར་འབབ་ཆུ་བཞིན་དུ་མྱུར་མགྱོགས་འགྲོ།།
ཞེས་གསུངས་པ་བཞིན། ང་རང་ཚོའི་སྐྱེ་འཆི་ཟེར་མཁན་དེ་ཟློས་གར་ལ་
ལྟ་བ་དང་མཚུངས་པ་ཡིན་ཏེ། ཟློས་གར་སྐབས་གར་མཁན་དེ་སྐད་ཅིག་
ཀྱང་འདུག་སྟངས་གཅིག་ལ་མ་བསྡད་པར་ལུས་ཀྱི་རྣམ་འགྱུར་སྣ་ཚོགས་སྟོན་
གྱི་ཡོད་པ་བཞིན་དུ། ང་ཚོའི་སྐྱེ་བ་དང་འཆི་བ་ཡང་གཅིག་མཇུག་གཅི ག་
གིས་མཐུད་དེ་དུས་ཡུན་ཅུང་ཟད་ཀྱང་སྡོད་ཁོམས་མེད་པ་ཡིན། དེ་ཡང་
ཕྱི་ནང་གི་ཆོས་གང་ལའང་བསམ་བློ་ཞིབ་ཏུ་བཏང་ན། འདུས་ཤིང་བྱས་ཀུན་
50



སྐད་ཅིག་མ། །ཞེས་གསུངས་པ་བཞིན་དུ། རྒྱུ་དང་རྐྱེན་གྱིས་འདུས་བྱས་
པ་གང་ཡིན་པ་རྣམས་རང་ཉིད་བསྐྱེད་བྱེད་ཀྱི་རྒྱུ་དེ་ཉིད་ཀྱིས་རང་ཉིད་འཇིག་
པ་སྟེ་མེད་པ་ཆགས་པའི་རྒྱུའང་བྱེད་པས་འཇིག་པ་ཕྱིས་འབྱུང་གི་རྒྱུ་གཞན་ལ་
ལྟོས་མི་དགོས། རང་ཉིད་འཇིག་པའི་རྒྱུའམ་འཕྲུལ་འཁོར་ལྟ་བུ་རང་ཉིད་
ཀྱི་ཚོགས་པའི་ནང་དུ་རང་ཆས་སུ་ཡོད་པ་འདྲ་པོ་རེད། དེ་འདྲ་བསམ་བློ་
བཏང་དུས་དངོས་གནས་གང་ལའང་སེམས་ཆགས་པ་དང་། གཅེས་འཛིན་
བྱ་མི་འོས་པ་ལྟ་བུ་ཡོད། དེ་འདྲ་སོང་ཙང་མི་རྟག་པ་སྒོམ་པ་འདི་ཕན་ཡོན་
ཤིན་ཏུ་ཆེ་བས་བཅོམ་ལྡན་འདས་རང་ཉིད་ཀྱིས་འདི་ལ་བསྟོད་བསྔགས་ཆེན་པོ་
གནང་ཡོད། དེ་ཡང་མདོ་ལས།
རྗེས་ཐམས་ཅད་ཀྱི་ནང་ནས་གླང་པོ་ཆེའི་རྗེས་མཆོག་ཡིན་ནོ།།
འདུ་ཤེས་ཐམས་ཅད་ཀྱི་ནང་ནས་མི་རྟག་པ་དང་འཆི་བའི་འདུ་
ཤེས་མཆོག་ཡིན་ཏེ། ཞེས་གསུངས་ཡོད།
དེ་ལྟ་ནའང་ནམ་ཞིག་འཆི་སྙམ་པ་ནི་ཕལ་ཆེར་ལ་ཡོད་པས་དེ་ཙམ་གྱིས་
འཆི་བ་དྲན་པ་མི་ཟེར་ལ། འདུས་བྱས་མི་རྟག་པའི་ངང་ཚུལ་བསམ་ནས་
སྐད་ཅིག་ཀྱང་སྡོད་དབང་མེད་པར་འཇིག་པའི་རང་བཞིན་ཅན་དུ་ཤེས་པ་ཤིག་
དགོས་པས་དེ་འདྲ་བྱུང་ཚེ་དུས་ཚོད་སྐར་མ་གཅིག་ཡིན་ཀྱང་ཆུད་ཟོས་སུ་མ་
འགྲོ་་ ་བར་བྱེད་རྒྱུའི་སེམས་ཤུགས་དང་འདུན་པ་ཡོང་རྒྱུ་རེད། །
འོ་ན་འཆི་བ་དྲན་པ་ཇི་ལྟར་བྱ་སྙམ་ན། དེ་ལ་འཆི་བ་དང་འབྲེལ་བའི་
དུ།



ས
འདུ་ཤེས་རྩ་བ་གསུམ་ལ་བློ་སྦྱོང་ན་ནུས་ཤུགས་ཆེ་བས། རིམ་པ་བཞིན་དུ་
ངེས་པར་འཆི་བ་སེམས་པ་དང་། ནམ་འཆི་ངེས་པར་མེད་པར་བསམ་པ་
དང་༑ འཆི་བའི་ཚེ་ཆོས་མ་གཏོགས་གང་གིས་ཀྱང་མི་ཕན་པར་སེམས་
དགོས་སོ། །ངེས་པར་འཆི་བ་ནི་འདི་ལྟར་བསམ་དགོས་ཏེ། འཆི་བ་ཟེར་
བ་དེ་རང་ཉིད་ས་གནས་ཡུལ་ཁམས་གང་དུ་གནས་ཀྱང་རུང་བྲོས་ས་མེད་ཅིང་།
དེ་བཞིན་དུ་དབང་ཐང་ཆེ་ཆུང་། རྒྱུ་ནོར་ཆེ་ཆུང་ག་འདྲ་ཞིག་ཡོད་ནའང་
བསླུ་ས་མེད་པས་འཆི་བ་ངེས་པར་འོང་བའི་ཆ་ནས་ཚང་མ་གཅིག་གྱུར་ཡིན་ཏེ་
སྐྱེ་ཕྱིན་ཆད་ལ་མ་ཤི་བར་འགྲོ་ས་རྩ་བ་ནས་མེད་དོ། །ཚོམས་ལས་ཀྱང་།
གང་དུ་གནས་ན་འཆི་བས་མི་ཚུགས་པའི།།
ས་ཕྱོགས་དེ་ནི་ཡོད་པ་མ་ཡིན་ཏེ། །
བར་སྣང་ལ་མེད་རྒྱ་མཚོའི་ནང་ན་མེད།།་
རི་བོ་རྣམས་ཀྱི་གསེབ་ཏུ་ཞུགས་ནའང་མིན།།
ཞེས་གསུངས་པ་བཞིན་རེད། །
འོན་ཀྱང་ང་རང་ཚོའི་རྒྱུད་ཀྱི་རྟག་འཛིན་གྱི་བློ་དེ་རྩ་བ་གཏན་དྲག་པས་
ཐབས་ཤེས་ཡོད་དགུ་རྩལ་སྤྲུག་གི་སྒོ་ནས་འཆི་བ་ལས་གང་གཡོལ་བྱེད་ཅིང་།
ལྷག་པར་དེང་སང་གི་དུས་སུ་མཚན་རིག་ནུས་པ་ཇེ་འཕེལ་དུ་སོང་བས་རྫས་སྦྱོར་
དང་༑ འཕྲུལ་འཁོར་གྱི་སྒོ་ནས་འཆི་བ་འགོག་པའི་ཐབས་ཤེས་འདྲ་ཡོད་
གྲབས་བསམ་མཁན་ཡང་ཡོང་སྲིད། ཡ་མཚན་པ་ཞིག་ལ་ནུབ་ཕྱོགས་ནང་
52



ལ་སྟོབས་འབྱོར་ལྡན་པ་འགའ་ཤས་ཀྱིས་ཤི་བའི་རྗེས་རང་གི་ཕུང་པོ་ཁྱགས་གྲང་
ཐེབས་སུ་བཅུག་སྟེ། རྗེས་སུ་མཚན་རིག་གི་ཐོག་ནས་ཤི་བའི་ཕུང་པོ་སླར་
གསོ་བའི་སྨན་སྦྱོར་གསར་པ་བཟོ་ཐུབ་དུས་ཚུར་གསོས་ཏེ་སླར་ཡང་གསོན་པོར་
འཚོ་ཐུབ་པའི་རེ་བ་བྱས་ཏེ་མངགས་བྱ་བྱེད་མཁན་རེ་ཟུང་བྱུང་ཡོད། འོན་
ཀྱང་དེ་རྣམས་ནི་འདུས་བྱས་འཇིག་པ་མི་རྟག་པའི་ཆོས་ཉིད་ངོས་ལེན་བྱེད་མ་
ཐུབ་པའི་རྨོངས་རྟགས་ཡིན་ནོ།། རྫ་དཔལ་སྤྲུལ་གྱིས་ཀྱང་།
སྐྱེས་ཚད་འཆི་བའི་ལམ་དུ་འཛོལ་མེད་དུ་ཞུགས་པའི།།
གཟུར་མེད་དོགས་པའི་འཕྲང་ན་འཆི་བདག་གི་གཤིན་རྗེས།།
ཁྲོས་པའི་སྡང་མིག་གཡོ་ཞིང་མི་སྡུག་གི་བཞིན་ངོམ།།
གསོད་བྱེད་དགྲ་སྟ་གདེང་ནས་ཞག་ནག་གིས་འདེབས་དྲུང་།།
མི་སྡོད་འཕྲལ་འཕྲལ་རྒྱུག་པའི་གསོན་ལུས་ཀྱི་སེམས་ཅན།།
སང་ཕོད་སོ་ཚེས་གཉེར་ལས་འཆི་སྙམ་རང་མི་འདུག།
ཞེས་གསུངས་པ་ཤིན་ཏུ་ནས་བདེན་པར་སྣང་ངོ་།།
ང་རང་ཚོའི་ཚེ་ཟེར་བ་འདི་ལ་བརྣོན་པ་གང་ནས་ཀྱང་བརྒྱབ་རྒྱུ་མེད་ཅིང་།
ཚེ་སྔ་མའི་ལས་ཀྱིས་གང་འཕངས་པའི་ཡུན་ཚད་དེའང་ཆ་ཚང་སྡོད་རྒྱུའི་གོ་
སྐབས་དཀོན་པར་ཚེ་ཟད་པའི་རྐྱེན་དུ་མ་ཡོད་པ་ང་ཚོས་ཉམས་མྱོང་ཐོག་ནས་
ཤེས་གསལ་ལྟར་རེད། སློབ་དཔོན་ཞི་བ་ལྷས་སྤྱོད་འཇུག་ཏུ།
ཉིན་མཚན་སྡོད་པ་ཡོངས་མེད་པར།།
ཚེ་འདི་རྟག་ཏུ་གུད་འགྱུར་ཞིང༌།།



སྣོན་པའང་གུད་ནས་འོང་མེད་ན།།
བདག་ལྟ་འཆི་བ་ཅིས་མི་འགྱུར།།
ཞེས་གསུངས་པ་ལྟར་དང་། ཚོམ་ལས་ཀྱང་།
དཔེར་ན་ངེས་པར་གསད་པ་དག།
གོམ་པ་གང་དང་གང་བོར་བ།།
བསད་པའི་དྲུང་དུ་བསྙེན་པ་ལྟར།།
མི་རྣམས་སྲོག་ཀྱང་དེ་བཞིན་ནོ།།
ཆུ་ཀླུང་དྲག་ཏུ་འབ་པའི་རྒྱུན།།
ལྡོག་པ་མེད་པར་ཇི་ལྟ་བ།།
དེ་བཞིན་མིའི་ཚེ་འགྲོ་བ།།
སླར་ནི་ལྡོག་པར་འགྱུར་བ་མེད།།
ཅེས་གསུངས་པ་བཞིན་ནོ།།
ལོ་རྒྱུས་ཀྱི་ནང་དུའང་། སྔོན་བཅོམ་ལྡན་འདས་ལ་མི་མ་ཞིག་རང་གི་
བུ་གཅིག་པུ་དེ་ཤི་བའི་མྱ་ངན་ཤུགས་ཆེན་པོས་ནོན་ཏེ། ཕྲུ་གུ་དེ་སླར་གསོ་
བའི་ཐབས་ཤིག་གནང་རོགས་ཞེས་ཞུས་པར། སྟོན་པས་ཁྱེད་རང་མི་ཤི་རྩ་
བ་ནས་བྱུང་མ་མྱོང་པའི་ཁྱིམ་ཚང་ཞིག་ནས་ཡུངས་དཀར་གྱི་འབྲུ་འགའ་ཤས་
ཁྱེར་ཤོག་དང་། ངས་བཅོས་ཐབས་བྱེད་ཆོག་ཅེས་བཀའ་བསྩལ། མ་
དེས་དེ་ལྟར་ཁྱིམ་མང་པོ་བསྐོར་ཏེ་མཐར་སྒོ་ཐེམས་གཅིག་ཀྱང་མ་རྙེད་པར་འུ་
54
54



ར་
ཐུག་ནས་བཅོམ་ལྡན་འདས་ཀྱི་སར་བསྐྱར་དུ་བཅར་སྐབས་སྟོན་པས་འདུས་བྱས་
མི་རྟག་པའི་རང་བཞིན་གསུངས་ཏེ་མ་དེའི་མྱ་ངན་གྱི་སྡུག་བསྔལ་ལས་གྲོལ་
བ་འདིས་ངེས་པར་འཆི་བའི་ཚུལ་གསལ་པོར་སྟོན་པ་ཡིན་ནོ། །གལ་ཏེ་ངེས་
པར་འཆི་ནའང་ནམ་འཆི་བའི་དུས་ཚོད་ངེས་པ་གཅིག་ཡོད་ན་གང་ལྟར་ཡང་
སྔོན་ཚུད་ནས་འཆར་གཞི་དང་ལྡན་པའི་སྒོ་ནས་གྲབས་ལེགས་པོ་བྱས་ཆོག་པས་
དེ་ལྟར་མ་ཡིན། ང་ཚོའི་མི་ཚེ་འདི་ལ་ཚེ་ལོ་བརྒྱ་པ་ཞེས་ཟེར་ཡང་སུ་ཡིན་ནའང་
ལོ་བརྒྱ་སྡོད་ཐུབ་པའི་ངེས་པ་མེད་པར་མ་ཟད། ཆུང་དུས་ཚར་ལོངས་མེད་པར་
མི་འཆི་བའི་ངེས་པ་ཡང་སུ་ལ་ཡོད། སྤྱིར་བཏང་ང་རང་ཚོས་ལོ་རྒན་གཞོན་བར་
ལ་ཤི་རིམ་ཞིག་བརྩི་ནུས་ཀྱང་མི་རེ་རེ་གཉིས་གཉིས་སྟེང་ནས་བསམས་ནས་དེ་
འདྲའི་ངོས་བཟུང་བྱེད་དགོས་ན་སུ་ལའང་ཏན་ཏན་ཤོད་མི་ཐུབ་སྟེ། རྗེ་གུང་
ཐང་པས།
སྐྲ་དཀར་ཞིང་གཞུ་ལྟར་གུག་པ་ཡིས།།
རྒས་ཁོག་གི་ཕ་མས་འདར་བཞིན་དུ།།
བུ་ལང་ཚོ་ཅན་གྱི་དུར་འདེབས་ན།།
རྒན་གཞོན་གྱི་རིམ་པ་སུ་ཡིས་རྩི།།
ཞེས་གསུངས་པ་ཤིན་ཏུ་བདེན་ནོ།།
དེ་ཡང་ཞིབ་ཏུ་བསམ་ན་ང་ཚོའི་མཐོང་ཆོས་ནང་ལའང་སྐྱེ་བོ་འགའ་ཞིག་
སྔ་དྲོ་ཡོད་ལ་ཕྱི་དྲོ་མེད་པ་དང་། འགའ་ཞིག་ཕྱི་དྲོ་ཡོད་ལ་སང་སྔ་དྲོ་མེད་



པ་འདི་འདྲ་དུ་མ་འོང་ལ། དེ་བཞིན་དུ་རང་དང་རང་མཉམ་གྱི་མཛའ་གྲོགས་
ངོ་ཤེས། སྤུན་ཉེའི་ནང་ནས་མང་པོ་ཞིག་ལོ་ཤས་སྔོན་ལ་ཡོད་ཀྱང་ད་ལྟ་མེད་
པ་སོགས་ཀུན་ལ་བཤད་རྒྱུ་ཡོད། དེར་མ་ཟད་ང་ཚོར་འཆི་རྐྱེན་མང་ཞིང་
གསོན་རྐྱེན་ཉུང་བ་ཡིན་ཏེ། དཔེར་ན་ང་ཚོ་ས་གནས་གཅིག་ནས་གཅིག་ཏུ་
འགྲོ་བ་ཡིན་ནའང་ལམ་བར་ལ་མེ་འཁོར་དང་། རླངས་འཁོར། གནམ་
གྲུ་སོགས་གང་ཅིར་ཉེན་ཁ་མེད་པ་མ་ཡིན་ཞིང་། དེ་བཞིན་དུ་རང་བ་ཞིན་
གྱིས་འབྱུང་བ་འཁྲུགས་པའི་རྐྱེན་ས་འགུལ་བ་དང་། ཆུ་ལོག་པ་དང་། མེ་
འབར་བ་སོགས་མང་དུ་འོང་བ་སྲིད། དེར་མ་ཟད་སྤྱིར་ང་ཚོས་འཚོ་བའི་རྐྱེན་
དུ་བརྩི་བའི་མཐུན་པའི་རྐྱེན་གྱི་རིགས་མང་པོ་ཞིག་ཀྱང་འཆི་བའི་རྐྱེན་དུ་འགྱུར་
བའང་འོང་སྲིད། དེ་ཡང་འཕགས་པ་ཀླུ་སྒྲུབ་ཀྱིས་རིན་ཆེན་ཕྲེང་བ་ལས།
འཆི་བདག་རྐྱེན་གྱིས་ནང་གནས་པ།།
རླུང་དམར་ནང་འདུག་མར་མེ་
ཞེས་དང་།
འཆི་བའི་རྐྱེན་ནི་མང་བ་སྟེ།།
གསོན་པ་ཡི་ནི་ཉུང་ཟད་ཅིག།
དེ་དག་རྣམས་ཀྱང་འཆི་བའི་ཡང་།།
དེ་བས་རྟག་ཏུ་ཆོས་མཛོད་ཅིག།
ཅེས་གསུངས་པ་ལྟར་རོ།།
ནམ་འཆི་ངེས་པ་མེད་ཚུལ་སྙིང་པོ་བསྡུས་ན། རྗེ་ཙོང་ཁ་པ་ཆེན་པོས།
་



ད་རིང་ཕན་ཆད་ལོ་བརྒྱ་ཚུན་ཆད་ལ་འཆི་བ་འོང་བར་ངེས་ཤིང་། དེའི་
བར་གྱི་ཞག་གང་ལ་འོང་མ་ངེས་པས་དེ་རིང་ལྟ་བུ་ལ་འཆི་མི་འཆི་གང་
དུའང་ཐག་མི་ཆོད་མོད། འོན་ཀྱང་བློ་འཆི་བའི་ཕྱོགས་བཟུང་ནས་
དེ་རིང་འཆི་སྙམ་པའི་བློ་བསྐྱེད་དགོས་ཏེ། དེ་རིང་མི་འཆི་སྙམ་
པ་དང་ཕལ་ཆེར་མི་འཆི་སྙམ་པ་བློས་མི་འཆི་བའི་ཕྱོགས་བཟུང་ན་ཚེ་
འདིར་སྡོད་པའི་གྲབས་བྱེད་བྱེད་ནས་འཇིག་རྟེན་ཕྱི་མའི་གྲབས་བྱེད་
པ་མི་འོང་བས། དེའི་བར་དུ་འཆི་བདག་གིས་བཟུང་ནས་མྱ་ངན་
དང་བཅས་བཞིན་དུ་འཆི་དགོས་པའི་ཕྱིར་རོ།། ཉི་མ་རེ་རེ་བཞིན་
འཆི་བའི་གྲབས་བྱས་ན་ནི་འཇིག་རྟེན་ཕ་རོལ་གྱི་དོན་མང་པོ་འགྲུབ་
པས་མ་ཤི་ན་ཡང་དེ་བྱས་པ་ལེགས་ལ། ཤི་ན་ནི་ཁྱད་པར་དུའང་
དེ་དགོས་པ་ཡིན་ནོ།།
ཞེས་གསུངས་པ་འདིའི་དོན་ཡང་ནས་ཡང་དུ་བསམ་ན་དགེ་མཚན་ཤིན་ཏུ་ཆེ་
བས་དེ་ལྟར་འབད་འབུངས་འཚལ།
དེ་ཡང་འཆི་བའི་ཚེ་རང་གི་གཉེན་དང་མཛའ་བཤེས་བརྩེ་གདུང་ཆེ་བ་འབའ་
ཞིག་གིས་མཐའ་བསྐོར་ནས་ཡོད་ནའང་གཅིག་ཀྱང་ཁྲིད་ས་མེད། མི་ཚེ་
འགང་པོ་རྒྱུ་ནོར་ལོངས་སྤྱོད་འདུ་སྒྲུབ་ལ་བརྩོན་པའི་གྲུབ་འབྲས་མཁོ་རྒུའི་ཡོ་
བྱད་སྣ་ཚོགས་པ་དང་། དངུལ་མང་པོ་ཡོད་ཀྱང་སྣེ་གཅིག་འཁྱེར་ས་མེད།
མཐའ་ན་རྟག་ཏུ་རང་དང་ལྷན་ཅིག་ཏུ་འགྲོགས་པའི་ལུས་འདི་ཡང་ཉི་མ་དེ་དུས་



བཞག་ནས་འགྲོ་རྒྱུ་ཡིན་པས། དེའི་ཚེ་འཁྱེར་རྒྱུ་ཡོད་པ་ནི་རང་གིས་བསགས་
པའི་དགེ་སྡིག་གི་ལས་ཀྱི་བག་ཆགས་དེ་ཚོ་རང་ཡིན། རྗེ་གུང་ཐང་པས།
དུས་ཡུན་རིང་འགྲོགས་པའི་ལུས་འདི་ཡང་།།
མལ་དྲོན་མོར་བཞག་ནས་འགྲོ་དགོས་ན།།
ནོར་ལོངས་སྤྱོད་གཉེན་དང་འཁོར་གཡོག་ལ།།
ཕྱི་མིག་ཀྱང་བལྟ་བའི་གོ་སྐབས་མེད།།
ཞེས་གསུངས་པ་ལྟར་དང་། གཞན་ཡང་།
ལམ་རྒྱུས་མེད་ཀྱི་ས་མཁན་ཆོས་ཡིན་ཞིང་།།
ལམ་ཤུལ་རིང་གི་ལམ་རྒྱག་ཆོས་ཡིན་ལ།།
ལམ་བགྲོད་དཀའི་དེད་དཔོན་ཆོས་ཡིན་པས།།
དུས་ད་ནས་སྒོ་གསུམ་ཆོས་ལ་སྦྱོར།།
ཞེས་གསུངས་པ་ལྟར་ཅི་ཐུབ་ཐུབ་བྱའོ།། མདོར་ན་༧རྒྱལ་མཆོག་སྐལ་བཟང་
རྒྱ་མཚོས།
ཕྱི་སྣོད་བཅུད་སྣང་བ་གང་ལ་ཡང་།།
ཡིད་ལེགས་པར་གཏད་ནས་བསམ་པའི་ཚེ།།
དུས་སྔ་ཕྱིའི་འགྱུར་བ་འབའ་ཞིག་གིས།།
ཀུན་མི་རྟག་སློབ་དཔོན་ཉིད་དུ་ལགས།།
ཞེས་དང་། དེ་བཞིན་དུ་རྫ་དཔལ་སྤྲུལ་གྱིས།



ཀྱེ་མ་ཕྱི་ནང་འཁྲུལ་པ་སྡུག་བསྔལ་གྱི་སྣོད་ལ།།
བདེན་ཞེན་རྟག་ཆད་ཞེན་པའི་ཉམ་ཐག་གི་འགྲོ་ཁམས།།
དྲིན་ཅན་མཚུངས་མེད་བླ་མའི་ཐུགས་རྗེ་ཡིས་གཟིགས་ནས།།
ཡུལ་སྣང་དཔེ་རུ་འཆར་བར་བྱིན་གྱིས་རང་རློབས་ཤིག།
ཞེས་སོགས་སྔོན་གྱི་སྐྱེས་བུ་དམ་མཁས་གྲུབ་གཉིས་ལྡན་རྣམས་ནས་ཤིན་
ཏུ་ཡིད་ལ་འཆར་བདེ་ཞིང་སེམས་འགུལ་ཐེབས་པའི་ཚིགས་བཅད་མང་དུ་ཡོད་
པ་རྣམས་ལ་རྒྱུན་དུ་ནས་ཅི་ཐུབ་ཐུབ་ཀྱིས་ཡང་ཡང་སེམས་པར་བྱའོ།། །།



ཆོས་ཀྱི་སྒོ་སྐྱབས་འགྲོ་བྱ་བ།
༄༅། །ད་ནི་སྒོ་གསུམ་ཆོས་ལ་སྦྱོར་དགོས་ན། ཐོག་མར་འགོ་གང་ནས་
བཙུག་དགོས་ཤེ་ན། སངས་རྒྱས་ཀྱི་བསྟན་པ་ལ་འཇུག་པའི་སྒོ་སྐྱབས་འགྲོ་
བྱ་དགོས། དེ་ཡང་ནང་པ་སངས་རྒྱས་པའི་ཆོས་བྱེད་མཁན་གྱི་གྲལ་དུ་ཚུད་
མི་ཚུད་ནི་དཀོན་མཆོག་གསུམ་ལ་སྐྱབས་སུ་འགྲོ་མི་འགྲོའི་སྒོ་ནས་དབྱེ་བ་འབྱེད་
ཀྱི་ཡོད་རེད། དེ་ཡང་མཆོག་གསུམ་ལ་སྐྱབས་སུ་འགྲོ་ཞེས་པའང་དཀོན་
མཆོག་ཟེར་བ་རྟག་པ་རང་བྱུང་གི་སྐྱེས་བུ་ཞིག་ཕྱིར་ཡོད་པ་དེར་ཁྱེད་ཤེས་ཟེར་
ནས་འཇིག་སྣང་དང་བཅས་མགོ་བཏགས་བཅོལ་བ་དེ་འདྲ་རྩ་བ་ནས་མིན། དེ་
བྱེད་ན་གོང་དུ་བཅོམ་ལྡན་འདས་རང་ཉིད་ཀྱིས།
བདག་ཉིད་བདག་གི་མགོན་ཡིན་ཅིང་།།
བདག་ཉིད་བདག་གི་དགྲ་ཡང་ཡིན།།
ཞེས་ནང་པ་སངས་རྒྱས་པའི་རྩ་བའི་བསམ་པའི་ཁྱེར་སོ་གང་འདྲ་དགོས་
མིན་གསལ་བར་གསུངས་པ་དང་འགལ་ལོ།།
འོ་ན་དཀོན་མཆོག་གསུམ་ལ་སྐྱབས་སུ་འགྲོ་བའི་ཚད་ག་འདྲ་གཅིག་ལ་
བཞག་གི་རེད། དཀོན་མཆོག་གསུམ་པོ་དེ་སུ་ཡིན་ནམ། དེ་རྣམས་ལ་
སྐྱབས་སུ་སོང་ན་དགེ་མཚན་ག་རེ་ཡོད་རེད་ཟེར་ན། དོན་དེ་ཚོ་རང་ཉིད་
ནང་པ་སངས་རྒྱས་ཀྱི་ཆོས་བྱེད་མཁན་དུ་ངོས་བཟུང་བ་གཅིག་གིས་ཤེས་པར་



བྱ་རྒྱུ་གལ་ཤིན་ཏུ་ནས་ཆེན་པོ་རེད། སྐྱབས་སུ་འགྲོ་བ་ལ་ཐོག་མར་རང་
ཉིད་ཀྱི་རྒྱུད་ལ་སྐྱབས་འགྲོའི་རྒྱུ་ངེས་པར་ཚང་དགོས་ཏེ། འཇིག་རྟེན་ན་
སོ་སོ་ཉེན་ཁ་ཞིག་གི་མཚམས་ལ་མ་སླེབས་ན་དམིགས་བསལ་སྐྱབས་འཚོལ་བའི་
༩ བློ་མི་སྐྱེ་བ་ནང་བཞིན། སྐབས་འདིར་གོང་དུ་བསམ་བློ་བཏང་བ་བཞིན་ཚེ་
འདི་རིང་དུ་མི་སྡོད་པར་ནམ་ཞིག་འཆི་བ་དང་། ཤི་བའི་འོག་ཏུ་ཡང་།ང་
དུ་སྐྱེ་བ་ལ་སོ་སོར་རང་དབང་མེད་པར་རང་གིས་བསགས་པའི་ལས་ཀྱི་གཞན་
དབང་དུ་འགྲོ་དགོས་པས་ད་ལྟའི་ཁ་སྟབས་འདི་ལ་བརྟགས་ན་འགྲོ་རྒྱུ་ངན་སོང་
ལས་འོས་མེད་སྟབས་ཕྱི་མ་ངན་འགྲོའི་སྐྱེ་གནས་ལ་འཇིག་པ་དང་། དེ་
ལས་སྐྱོབ་པའི་ནུས་པ་སྐྱབས་གནས་དཀོན་མཆོག་གསུམ་ལ་ཡོད་པར་ཡིད་ཆེས་
པ་གཉིས་ངེས་པར་དུ་མེད་མི་རུང་བ་ཡིན་ནོ། །དེ་ལ་རྗེ་ཙོང་ཁ་པ་ཆེན་
པོས་བྱང་ཆུབ་ལམ་རིམ་ཆེན་མོར།
དེས་ན་འདི་གཉིས་ཚིག་ཙམ་དུ་སོང་ན་སྐྱབས་འགྲོ་ཡང་དེ་དང་འདྲ་ལ།
དེ་གཉིས་ཤུགས་དྲག་ལ་བརྟན་པ་ཞིག་ཡོད་ན་སྐྱབས་འགྲོ་ཡང་ཡིད་འཁུལ་
བ་ཞིག་འོང་བས་རྒྱུ་གཉིས་ལ་འབད་པར་བྱའོ།།
ཞེས་གསུངས་པ་འདི་ཏན་ཏན་རེད།
དེ་ལྟ་ན་ཞི་བ་ལྷས་སྤྱོད་འཇུག་ཏུ།
སུ་ཞིག་འཇིག་རྟེན་འདི་ལས་བདག།
ལེགས་པར་སྐྱོབ་པར་བྱེད་འགྱུར་ཞེས།།



བྲེད་ཤ་ཐོན་པའི་མིག་བགྲད་ནས།།
ཕྱོགས་བཞིར་སྐྱབས་དག་འཚོལ་བར་བྱེད།།
ཕྱོགས་བཞིར་སྐྱབས་མེད་མཐོང་ནས་ནི།།
དེ་ནས་ཀུན་ཏུ་ཡིད་མུག་འགྱུར།།
གནས་དེར་སྐྱབས་ཡོད་མ་ཡིན་ན།།
དེ་ཚེ་བདག་གིས་ཇི་ལྟར་བྱ། །
དེ་བས་རྒྱལ་བ་འགྲོ་བའི་མགོན།།
འགྲོ་བ་སྐྱོབ་པའི་དོན་མཛད་པ།།
སྟོབས་ཆེན་འཇིག་པ་ཀུན་སེལ་ལ།།
དེ་རིང་ཉིད་ནས་སྐྱབས་སུ་མཆི།།
ཞེས་གསུངས་པ་ནང་བཞིན་བློ་མྱུར་བ་སྟེ་ཛ་དྲག་ཅན་ཞིག་དགོས། ཐེག་པ་
ཆེན་པོ་བ་རྣམས་འདིའི་སྟེང་དུ་སེམས་ཅན་ལ་དམིགས་པའི་སྙིང་རྗེ་བསྣན་ཏེ་
སྐྱབས་སུ་འགྲོ་བའི་རྒྱུ་གསུམ་ཚང་དགོས་སོ། །དེ་ལྟར་སྐྱབས་སུ་འགྲོ་བའི་
ཡུལ་ལ་གསུམ་སྟེ། སྐྱབས་སྟོན་པ་པོ་སངས་རྒྱས་དཀོན་མཆོག་དང་། སྐྱབས་
དངོས་ཆོས་དཀོན་མཆོག་དང་། སྐྱབས་སྒྲུབ་པའི་ཟླ་གྲོགས་དགེ་འདུན་དཀོན་
མཆོག་བཅས་གསུམ་མོ།། དེ་གསུམ་ལས་མཐར་ཐུག་པའི་སྐྱབས་ནི་སངས་
རྒྱས་དཀོན་མཆོག་ཡིན་ལ་དེའི་རྒྱུ་མཚན་གྱིས་ཆོས་དང་དགེ་འདུན་ཡང་སྐྱབས་
གནས་སུ་འོས་པ་ཡིན། དེ་ཡང་རྒྱུ་མཚན་གང་ཞེ་ན། དམ་པའི་ཆོས་ནི་



སངས་རྒྱས་དཀོན་མཆོག་གང་ལས་འབྱུང་བའི་གཞིའམ་གནས་དང་། དགེ་
འདུན་ནི་དེ་ལྟ་བུའི་ཆོས་དཀོན་མཆོག་ཉམས་ལེན་གྱི་སྒོ་ནས་སྒྲུབ་པ་སྙིང་པོར་
བྱེད་པས་དེའི་ཆ་ནས་ཡིན་ནོ།།
འོ་ན་སྤྱིར་ཆོས་ལུགས་དུ་མའི་ནང་ལྷ་མཐུ་བོ་ཆེ་ལ་སྐྱབས་བཅོལ་བ་དང་།
ཡང་འཇིག་རྟེན་གྱི་བྱེད་པ་པོའི་དཀོན་མཆོག་ལ་སྐྱབས་བཅོལ་བ་སོགས་འདྲ་མི་
འདྲ་ཡོད་ན། ནང་པས་སངས་རྒྱས་དཀོན་མཆོག་སྐྱབས་གནས་ཡང་དག་
ཏུ་རྩི་བའི་རྒྱུ་མཚན་གང་ཡིན། དེ་སྐྱབས་སུ་འོས་ཚུལ་ཇི་ལྟར་ཡིན་ཞེ་ན།
སངས་རྒྱས་དཀོན་མཆོག་ཅེས་པ་ནི་རང་ཉིད་སྐྱོན་དང་ཉེས་པ་མཐའ་དག་སྤངས་
ཤིང་ཞི་བ་མཆོག་ཏུ་གྱུར་པའི་གནས་སྐབས་ཐོབ་པས་རང་འཇིགས་པ་ཐམས་
ཅད་ལས་གྲོལ་ཞིང་། གཞན་འཇིགས་པ་ལས་གྲོལ་བའི་ཐབས་ལ་མཁས་པ་
མ་ཟད། སྐྱེ་བ་དུ་མར་ཐུགས་རྗེ་ཆེན་པོ་ཡུན་རིང་དུ་གོམས་པས་ཀུན་ལ་ཉེ་
རིང་མེད་པར་སྙིང་རྗེ་ཆེན་པོའི་བདག་ཉིད་ཅན། རང་ལ་ཕན་བཏགས་མ་
བཏགས། ངོ་ཤེས་མི་ཤེས་ཐམས་ཅད་ཀྱི་དོན་མཛད་པ་ཞིག་ཡིན་ནོ། །དེ་
ཡང་སྐྱོབ་པའི་ནུས་པ་མེད་ན་སྐྱབས་སུ་འོས་པའི་མཚན་ཉིད་མ་ཚང་ལ། ནུས་
པ་ཡོད་ཀྱང་སྐྱོབ་པར་མི་བྱེད་ན་དེ་ལ་སྐྱབས་བཅོལ་བའི་དགོས་པ་མི་འགྲུབ་པས་
སྟོན་པ་སངས་རྒྱས་ལ་ནི་འདི་འདྲ་བའི་དགོས་པ་ཡང་ཚང་ལ། ནུས་པའང་
ལེགས་པར་ཚང་བ་ཡིན་ནོ།།
དེ་འདྲ་བའི་སངས་རྒྱས་དཀོན་མཆོག་དེ་ཡང་གཞན་གྱིས་འདོད་པའི་རྟག་



པ་རང་བྱུང་གི་སྐྱེས་བུའམ། འཇིག་རྟེན་བྱེད་པ་པོ་ལྟ་བུ་དང་པོ་ཉིད་ནས་སྐྱོན་
མཐའ་དག་དང་བྲལ་བ་དེ་འདྲ་མིན་ཅིང་། ཐོག་མར་ང་རང་ཚོ་འདྲ་པོ་སྐྱོན་
དང་ཉེས་པ་མང་པོ་དང་ལྡན་པ་ཞིག་གིས་རིམ་གྱིས་ལམ་ལ་བསླབ་སྟེ་བློའི་སྐྱོན་
རིམ་གྱིས་བསལ་ཏེ་དྲི་མ་མཐའ་དག་ཟད་པའི་གོ་འཕང་ཐོབ་པ་ཞིག་ཡིན། དེ་
འདྲ་སོང་ཙང་བཅོམ་ལྡན་འདས་ལ། ཚད་མར་གྱུར་པ་ཞེས་ཆེ་བསྟོད་ཕུལ་
བ་འདི་ལ་ཤིན་ཏུ་གོ་རྒྱུ་ཆེན་པོ་ཡོད། དེ་ཡང་གྱུར་པ་ཞེས་པས་བཅོམ་ལྡན་
འདས་རང་ཉིད་སྐྱེ་བ་དུ་མར་སྙིང་རྗེ་ཆེན་པོ་ལན་དུ་མར་ཡུན་རིང་དུ་གོམས་པའི་
མཐུ་ལས་སངས་རྒྱས་སུ་འཁྲུངས་པར་སྟོན་པ་ཡིན། དེ་ཡང་རྣམ་དཔྱོད་
ཅན་གྱིས་སྐྱབས་འགྲོ་བྱེད་ཚུལ་ནི་སྔོན་ལ་རང་གང་ལ་སྐྱབས་སུ་འགྲོ་བའི་གནས་
སངས་རྒྱས་དཀོན་མཆོག་ལ་ཡོན་ཏན་ཇི་ལྟར་ཡོད་བརྟག་དགོས་པས། དེ་
ལ་ཡང་སྟོན་པ་དེས་གསུངས་པའི་བསྟན་པ་ལ་བརྟག་དཔྱད་བྱ་དགོས། སངས་
རྒྱས་ཀྱི་བསྟན་པའི་དབང་དུ་བྱས་ན་བསྟན་པའི་སྙིང་པོ་ནི་གོང་དུ་བཤད་པའི་བདེན་
བཞིའི་ཚུལ་དེ་ཡིན་པས་དེ་ལ་ངེས་པ་ལེགས་པོར་རྙེད་ན། དེ་སྟོན་པའི་སྟོན་
པ་སངས་རྒྱས་ལ་དད་པ་གཤའ་མ་ཞིག་རང་ཤུགས་ཀྱིས་སྐྱེ་བས་དེ་ནས་དེ་ལ་
བློས་ལེགས་པར་བཀལ་ཐུབ་པ་མ་ཟད་གཏན་གྱི་འདུན་མ་འགྲུབ་པའི་སྐྱབས་ཀྱང་
བཅོལ་བའི་གདེངས་ཐོབ་བོ། །བཅོམ་ལྡན་འདས་རང་ཉིད་ཀྱིས་ཀྱང་། དགེ་
སློང་དག་གམ་མཁས་རྣམས་ཀྱིས།།
བསྲེགས་བཅད་འདར་བའི་གསེར་བཞིན་དུ།།



ལེགས་པར་བརྟགས་ལ་ང་ཡི་བཀའ།།
བླང་བར་བྱ་ཡི་གུས་ཕྱིར་མིན།།
ཞེས་སོགས་དཔྱད་པ་ནན་ཏན་བྱེད་དགོས་པ་གལ་ཆེ་བར་གསུངས་པ་གོང་དུ་
དྲངས་པ་ལྟར་རེད།
བསམ་མནོ་གཏོང་ཤེས་ན་སྐྱབས་འགྲོ་ཐུན་གཅིག་གི་ནང་ལའང་ནང་ཆོས་
ཀྱི་གནད་ཚང་མ་བསྡུས་ཏེ་ཉམས་ལེན་བྱེད་ཆོག་པ་ཡོད་པས་སྐྱབས་འགྲོ་ལ་སྣང་
ཆུང་མི་མཛད་པ་ཞུ། དེ་ལྟར་དཀོན་མཆོག་གསུམ་པོ་སྐྱབས་ཡིན་ཚུལ་མི་
འདྲ་བས། དེ་རྣམས་ལ་སྐྱབས་བཅོལ་ཚུལ་ཡང་མི་འདྲ་བ་ཡིན་ཏེ། སྐྱབས་
དངོས་དམ་པའི་ཆོས་ནི་རང་ཉིད་ཀྱི་རྒྱུད་ལ་བསྐྱེད་ནས་སྐྱོབ་པ་ཞིག་དགོས་པས་
དེ་ལ་སྐྱབས་སུ་འགྲོ་བ་ན་དེའི་ཡོན་ཏན་ལ་ཡིད་དྭང་བའི་ཐོག་ནས་རང་རྒྱུད་ལ་
བསྐྱེད་ཐབས་ལ་འབད་པ་ཞིག་དང་། དེ་སྟོན་པའི་སངས་རྒྱས་ནི་སྐྱབས་དངོས་
དམ་པའི་ཆོས་མཐར་ཕྱིན་པའི་དཔེ་མཆོག་ལྟ་བུ་དང་། ཆོས་དེ་རང་གི་ཉམས་
མྱོང་གི་སྟེང་ནས་ཇི་ལྟ་བ་བཞིན་གཞན་ལ་ཐུགས་རྗེའི་དབང་གིས་མ་ནོར་བར་
སྟོན་པས་སངས་རྒྱས་ལ་དེ་ལྟ་བུའི་སྟོན་པའི་ངོས་འཛིན་དང་ཡིད་ཆེས་ཀྱི་སྒོ་ནས་
སྐྱབས་སུ་འགྲོ་ལ། དགེ་འདུན་ནི་རང་གི་སྐྱབས་དངོས་དམ་ཆོས་སྒྲུབ་པའི་
ཟླ་གྲོགས་ལྟ་བུ་ཡིན་པས་དེ་ལྟ་བུའི་ངོས་འཛིན་གྱི་སྒོ་ནས་དགེ་བའི་ལམ་དུ་འཇུག་
པར་བྱ་བའི་ཆོས་ཀྱི་གྲོགས་པོའམ་བཤེས་གཉེན་གྱི་འདུ་ཤེས་དང་བཅས་ཏེ་སྐྱབས་
སུ་འགྲོ་དགོས་པ་ཡིན་ནོ། །རྗེ་ཙོང་ཁ་པས་ལམ་རིམ་ཆེན་མོར།



པར
སངས་རྒྱས་ནི་སྐྱབས་སྟོན་པ་དང་། དགེ་འདུན་ནི་སྐྱབས་སྒྲུབ་པའི་
གྲོགས་ཡིན་པས། སྐྱབས་དངོས་ནི་ཆོས་དཀོན་མཆོག་སྟེ། དེ་ཐོབ་པ་ན་
འཇིགས་པ་ལས་གྲོལ་བའི་ཕྱིར་རོ། །མཐའི་ཆོས་དཀོན་མཆོག་དེ་ཡང་ལས་
དང་པོ་བའི་དུས་ཀྱི་སྐྱོན་ཕྱོགས་རེ་ཙམ་སྤོ་ང་བའི་སྤངས་པ་དང་། ཡོན་ཏན་
ཕྱོགས་རེ་ཙམ་སྒྲུབ་པའི་རྟོག་པ་གཉིས་གོང་ནས་གོང་དུ་ཁྱད་ཞུགས་པར་སོང་
བ་ལ་འཇོག་གི། དེ་ལས་གཞན་གློ་བུར་དུ་འབྱུང་བ་མིན་ནོ། །དེས་ན་
སྐབས་འདིར་ནི་དགེ་མི་དགེ་འབྲས་བུ་དང་བཅས་པའི་རྣམ་དབྱེ་ལ་མཁས་པར་
བྱས་ནས་འདོར་ལེན་ཚུལ་བཞིན་དུ་སྒྲུབ་པ་ཞིག་ལ་ཆོས་སུ་བྱ་དགོས་ཏེ། ལས་
གཉིས་འབྲས་བུ་དང་བཅས་པ་རིང་དུ་བསམས་ནས་བླང་དོར་ཚུལ་བཞིན་དུ་མ་
བྱས་ན་ངན་འགྲོའི་རྒྱུ་མི་ལྡོག་པས། ངན་འགྲོ་ལ་འཇིགས་ཀྱང་འཇིགས་པ་
དེ་ལས་མི་གྲོལ་བའི་ཕྱིར་རོ།།
ཞེས་གསུངས་པ་ལ་ཞིབ་ཏུ་བསམ་ན་གོ་རྒྱུ་ཆེའོ།།
འོ་ན་སྐྱབས་སུ་སོང་བའི་ཚད་ཇི་ལྟ་བུ་ཞེ་ན། གོང་དུ་བཤད་པ་ལྟར་མ་
མཐར་ཕྱི་མ་ངན་སོང་གི་སྡུག་བསྔལ་ལ་འཇིགས་པ་དང་། དེ་ལས་སྐྱོབས་
པའི་ནུས་པ་དཀོན་མཆོག་གསུམ་ལ་ཡོད་པར་སྙིང་ཐག་པ་ནས་ཡིད་ཆེས་པའི་
སྒོ་ནས་སྐྱབས་གནས་དེ་གསུམ་ལ་བློ་ལིང་བཀལ་གྱིས་རེ་བལྟོས་འཆའ་བ་ཞིག་
ལ་ཟེར། དེ་ནམ་བྱུང་བ་ན་སྐྱབས་འགྲོ་རྣལ་མ་ཞིག་གི་གཞི་ཚུགས་པས་དེ་
ནས་བཟུང་སྟེ་རང་གི་ལུས་ངག་ཡིད་གསུམ་གྱི་སྤྱོད་པ་དང་བསམ་པ་མཐའ་དག་



ཅི་ཐུབ་སངས་རྒྱས་ཀྱི་བསླབ་བྱའི་གཙོ་བོ་གཞན་ཕན་དང་། འཚེ་བ་སྤངས་
པའི་ལམ་དང་གང་མཐུན་བྱེད་པ་ངང་གིས་འབྱུང་ངོ༌། །དེ་ཡང་རྣམ་དཔྱོད་
ལྡན་པ་ཞིག་གིས་བརྟགས་ན་ནང་པས་མཆོག་གསུམ་ལ་སྐྱབས་འགྲོ་བྱེད་ཚུལ་
དེ་རང་གི་ཐོག་ནས་ཡིད་རབ་ཏུ་དྭང་བ་སྐྱེད་ཐུབ་པ་ཞིག་ཡིན་ཏེ། རང་ཉིད་
སྡུག་བསྔལ་ལས་སྐྱོབ་པ་ལ་ཕྱི་རོལ་གྱི་ལྷ་མཐུ་བོ་ཆེ་ལྟ་བུ་གཞན་ཞིག་ལ་བློས་
ལིང་བཀལ་མི་བྱེད་པར། སྐྱོབ་ཚུལ་དངོས་ནི་འཚེ་བ་སྤངས་པའི་ཞི་བ་མཆོག་
དམ་པའི་ཆོས་རང་གི་རྒྱུད་ལ་སྐྱེ་བའི་སྒོ་ནས་གྲོལ་དགོས་པ་ཡིན་པས་མཐར་
ཐུག་ན་རང་ཉིད་སྡུག་བསྔལ་ལས་ཐར་མི་ཐར་དང་སྐྱོབ་དང་མི་སྐྱོབ་ཟེར་བ་འདི་
རང་ཡག་ཏུ་ཡོད་པར་སྟོན་པ་ཡིན། དངོས་གནས་བདག་ཉིད་བདག་གི་མགོན་
ཡིན་ཞེས་པ་འདི་ཤིན་ཏུ་ཟབ་པའི་བསླབ་བྱ་ཡིན་པར་གོ་ཐུབ། དེ་ལྟར་ན་
གཞན་ལ་ཁ་བཞག་ས་དང་། ལེ་ལན་བཀལ་ས་མེད་པས་མ་བྱུང་ན་རང་གིས་
རང་བསླུས་པ་ཡིན་ལ། བྱུང་ནའང་གཙོ་བོར་རང་རྒྱུད་ཀྱི་ཁམས་བདེ་གཤེགས་
སྙིང་པོ་ཞེས་པ་ཐམས་ཅད་ལ་ཁྱབ་པའི་སངས་རྒྱས་ཀྱི་ས་བོན་དེའི་བཀའ་དྲིན་
ཡིན་པས་རང་གི་རང་ལ་བློ་སྤོབས་དང་། ཡིད་ཆེས། གདེངས་དགོས་པ་
ནི་ནང་པའི་ལུགས་ལ་གལ་ཤིན་ཏུ་ཆེ་བ་ཡིན། དེ་འདྲ་སོང་ཙང་དེང་སང་ཚན་
རིག་དང། དངོས་པོ་ཡར་རྒྱས་ཤིན་ཏུ་སོང་བའི་དུས་སྐབས་འདིར་སྤྱིར་ཆོས་
ལུགས་ལ་དད་པ་དང་ཡིད་ཆེས་ཆུང་དུ་འགྲོ་ནའང་། ནང་ཆོས་ལ་དེ་བས་
ཀྱང་དད་མོས་དང་། དོ་སྣང་ཆེ་རུ་འགྲོ་བའི་གནས་ཚུལ་འོང་བ་འདི་རྒྱུ་མཚན་
，
--
-
...
--
--
ཟའ་ ་
་
་



འདི་རྣམས་ལ་བརྟེན་ནས་བྱུང་བ་ཡིན་སྙམ།
སྐྱབས་སུ་འགྲོ་ཚུལ་དངོས་ནི། གོང་དུ་བཤད་པ་རྣམས་ཡིད་ལ་བཟུང་སྟེ།
སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་
ལ་སྐྱབས་སུ་མཆིའོ། །ཞེས་ངག་ཏུ་ལན་གསུམ་མམ་བདུན། ཡང་ན།
ཡིད་ནས་མདོར་བསྡུས་པའི་ཚུལ་ལམ་སེམས་འགུལ་མ་ཐེབས་ཀྱི་བར་དུ་གང་
མང་མང་བརྗོད་དགོས། ཡང་ཅུང་ཟད་རྒྱས་པར་བྱས་ན།
ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་
ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་
པའི་དགེ་འདུན་ཐམས་ཅད་ཀྱི་མངའ་བདག་་དྲིན་ཆེན་རྩ་བ་དང་བརྒྱུད་
པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ།།
སངས་རྒྱས་ལ་སྐྱབས་སུ་མཆིའོ།། ཆོས་ལ་སྐྱབས་སུ་མཆིའོ། །དགེ་
འདུན་ལ་སྐྱབས་སུ་མཆིའོ། །ཡི་དམ་དཀྱིལ་འཁོར་གྱི་ལྷ་ཚོགས་
འཁོར་དང་བཅས་པ་རྣམས་ལ་སྐྱབས་སུ་མཆིའོ།། དཔལ་མགོན་དམ་
པ་ཆོས་སྐྱོང་་་བའི་སྲུང་མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་
སྐྱབས་སུ་མཆིའོ།།
ཞེས་མཆོག་གསུམ་སོ་སོའི་ཡོན་ཏན་རྣམས་བསམ་ཏེ་སྙིང་ཐག་པ་ནས་གང་
ཐུབ་ཐུབ་སྐྱབས་སུ་འགྲོ་དགོས་པ་ཡིན།
བའབ་
ལ



འབར
དེ་འདྲ་བའི་སྐྱབས་འགྲོ་རྣམ་པར་དག་པ་བྱེད་པའི་ཕན་ཡོན་ཡང་བསམ་གྱི་
མི་ཁྱབ་པ་ཡིན་ཏེ། བཅོམ་ལྡན་འདས་ཀྱི་ཕར་ཕྱིན་སྡུད་པ་ལས།
སྐྱབས་སོང་བསོད་ནམས་གཟུགས་ཡོད་ན།།
ཁམས་གསུམ་དེ་ཡང་སྣོད་དུ་ཆུང་།།
རྒྱ་མཚོ་ཆེན་པོ་ཆུ་ཡི་གཏེར།།
ཕུལ་གྱིས་གཞལ་བར་ནུས་མ་ཡིན།།
ཞེས་དང་།
སངས་རྒྱས་ཡོན་ཏན་བསམ་མི་ཁྱབ།།
དམ་པའི་ཆོས་ཀྱང་བསམ་མི་ཁྱབ།།
འཕགས་པའི་དགེ་འདུན་བསམ་མི་ཁྱབ།།
བསམ་མི་ཁྱབ་ལ་དད་རྣམས་ཀྱི།།
རྣམ་པར་སྨིན་པའང་བསམ་མི་ཁྱབ། །ཞེས་སོགས་གསུངས་
པ་ལྟར་ཡིན་ནོ།།
དེ་ལྟར་དཀོན་མཆོག་གསུམ་ལ་སྐྱབས་གནས་ཡང་དག་ཏུ་བརྩི་ཞིང་གློ་སྙིང་
བྲང་གསུམ་གཏད་དེ་སྐྱབས་སུ་འགྲོ་བའི་སྐྱེ་བོ་ཞིག་ཡིན་ཕྱིན་ཆད་བསླབ་བྱ་གནད་
ཆེ་བ་འགའ་ཤས་ཤིག་དུས་རྒྱུན་དུ་བསྲུང་དགོས་ཏེ། སངས་རྒྱས་དཀོན་མཆོག་
ལ་སྐྱབས་སུ་འགྲོ་བས་དེ་ནས་བཟུང་འཇིག་རྟེན་པའི་ལྷ་མཐུ་བོ་ཆེ་ལ་སྐྱབས་
གནས་མཆོག་ཏུ་མི་འཛིན་པ་དང་། ཡང་འཇིག་རྟེན་བྱེད་པ་པོའི་དཀོན་མཆོག་
69



ཁས་ལེན་པའི་སྒོ་ནས་དེ་ལ་བློ་ལིངས་བསྐྱུར་སོགས་བྱེད་མི་རིགས་ཤིང་། དེ་
བཞིན་དུ་དམ་པའི་ཆོས་ལ་སྐྱབས་སུ་འགྲོ་བས་དེའི་བསླབ་བྱར་གཞན་ལ་འཚེ་
བ་དང་། གནོད་པའི་རང་བཞིན་ཅན་གྱི་སེམས་སྤོང་ཞིང་རྟག་ཏུ་ཕན་པ་འབའ་
ཞིག་ལས་འཚེ་བའི་སེམས་ཀྱིས་སྤྱོད་པ་ལ་རྗེས་སུ་མི་ཞུགས་པ་དང་། དགེ་
འདུན་དཀོན་མཆོག་ལ་སྐྱབས་སུ་འགྲོ་བས་སྡིག་པ་མི་དགེ་བའི་གྲོགས་པོའི་གཞན་
དབང་དུ་མི་སོང་བར་རྣམ་ཀུན་ཆོས་ལ་དད་མོས་ཅན་ནམ། ཆོས་ཉམས་
སུ་ལེན་པའི་དགེ་བའི་གྲོགས་གང་ཐུབ་ཐུབ་བསྟེན་པ་གལ་ཆེ་བ་ཡིན་ནོ།། དེར་
མ་ཟད་ཐུན་མོང་གི་བསླབ་བྱ། དཀོན་མཆོག་གསུམ་ལ་རང་གི་སྲོག་ལས་
ཀྱང་གཅེས་པར་བཟུང་བའི་སྒོ་ནས་རྒྱུན་ལྡན་དུ་དྲན་པ་དང་། ཕྱག་དང་མཆོད་
པ་ལ་གང་ནུས་བརྩོན་པར་བྱ་ཞིང་། མ་དད་པའི་སེམས་སྐད་ཅིག་ཙམ་ཡང་
མི་འབྱུང་བ་ལ་བསླབ་པར་བྱའོ། །དེ་ལྟར་ནའང་མཆོག་གསུམ་ལ་སྐྱབས་
སུ་འགྲོ་བའི་བསླབ་བྱ་གཙོ་བོ་ནི་དུས་ད་ནས་བཟུང་རང་གི་སྒོ་གསུམ་གྱི་སྤྱོད་པ་
དགེ་བའི་ཕྱོགས་སུ་དྲངས་ཏེ་ལས་འབྲས་བླང་དོར་གྱི་ཚུལ་གོ་མི་ལྡོག་པར་ཡང་
དག་པར་སློབ་པ་དེ་ཡིན་ནོ།། །།



བསླབ་བྱ་ལས་འབྲས་ལ་སློབ་ཚུལ།
༄༅། །སྐྱབས་འགྲོ་ཁས་ལེན་པའི་ནང་པ་སངས་རྒྱས་པ་ཞིག་ཡིན་ཕྱིན་
ལས་འབྲས་ལ་ཡིད་ཆེས་ཀྱི་དད་པ་བརྟན་པོའི་ཐོག་ནས་དགེ་སྡིག་བླང་དོར་གོ་
མ་བཟློག་པ་ཞིག་མ་མཐར་དགོས་ལ། དེ་ལའང་སྔོན་དུ་ལས་རྒྱུ་འབྲས་ཀྱི་
རྣམ་གཞག་ཅུང་ཟད་ཅིག་ཤེས་པ་གལ་ཆེའོ། །ང་རང་ཚོ་བོད་པ་ཕལ་ཆེ་བ་
རྣམས་མི་ཐོག་མང་པོ་ཆོས་ལ་འདྲིས་པའི་གོམས་གཤིས་ཀྱིས་གནས་ཚུལ་མང་
པོ་ཞིག་ཕྲད་པའི་སྐབས་སུ་སོ་སོའི་ལས་རེད་ཟེར་བ་ཞིག་ངམ་ངམ་ཤུགས་ཀྱིས་
ཡོང་གི་ཡོད། འོན་ཀྱང་མང་པོ་ཞིག་ལ་དེར་ཡིད་ཆེས་ཙམ་མ་གཏོགས་དངོས་
འབྲེལ་ལས་ཀྱི་འབྲས་བུ་ཡིན་སྟངས་གང་འདྲ་རེད་ཅེས་བཤད་རྒྱུ་ཕལ་ཆེར་ཁག་
པོ་ཆགས་ཡོད། ལྷག་པར་དེང་སང་ཚན་རིག་གི་ཐོག་ནས་སྔར་བརྗོད་དུ་
མེད་པའི་གནས་ཚུལ་གྱི་རིགས་མང་པོ་ཞིག་ལ་འགྲེལ་བཤད་གསལ་པོ་བྱེད་པའི་
དུས་སྐབས་འདིར་ནང་པས་ལས་འབྲས་ཀྱི་ལྟ་བ་ཇི་ལྟར་འདོད་ཚུལ་སྐོར་འདི་
གང་ཐུབ་ཐུབ་ཤེས་རྒྱུ་ཤིན་ཏུ་གལ་ཆེན་པོ་མཐོང་གི་འདུག དེ་མིན་ན་གཞན་
གྱིས་དཀོན་མཆོག་གིས་བཟོས་པ་རེད་ཟེར་རྒྱུའི་ཚབ་ལ་ནང་པས་ལས་ཀྱིས་བྱེད་
པ་རེད་ཅེས་མིང་མི་འདྲ་བ་བཏགས་པ་ཙམ་མ་གཏོགས་དོན་དངོས་གནས་ལ་
ཁྱད་པར་མེད་པ་ལྟ་བུ་ཆགས་སྲིད།
༔
- -
-
རྨ་ག་
-
- -
ཟའ་ ་
་
་



འོ་ན། སློབ་དཔོན་དབྱིག་གཉེན་གྱིས་མངོན་པ་མཛོད་ལས།
ལས་ལས་འཇིག་རྟེན་སྣ་ཚོགས་སྐྱེས།།
ཞེས་གསུངས་པ་ལྟར་ནང་པས་ཕྱི་ནང་གི་འཇིག་རྟེན་ཚང་མ་ལས་ལས་བྱུང་བ་
ཁས་ལེན་པ་མ་ཡིན་ནམ། དེ་ཁས་ལེན་ན་དེ་དང་འཇིག་རྟེན་དཀོན་མཆོག་
གིས་བྱེད་པར་འདོད་པ་ལ་ཁྱད་ཅི་ཡོད་ཟེར་ན། འདིའི་ཁྱད་པར་འབྱེད་ཤེས་
པ་ངེས་པར་དགོས། དེ་ཡང་ནང་པས་ལས་ལས་འཇིག་རྟེན་སྣ་ཚོགས་སྐྱེས་
པར་འདོད་པའི་ལྟ་ཚུལ་དེ་ཞིབ་ཏུ་དཔྱད་ན་སྔར་གོང་དུ་བཤད་པའི་རྒྱུ་འབྲས་རྟེན་
འབྲེལ་གྱི་ལྟ་བ་དེ་ལ་ཐུག་ཅིང་། དེ་ཡང་འདུས་བྱས་ཀྱི་ཆོས་གང་དང་གང་
ཡིན་རུང་རྒྱུ་ཞིག་ལས་ངེས་པར་སྐྱེ་དགོས་པ་དང། རྒྱུ་དེ་ཡང་རང་ཉིད་རྐྱེན་
གཞན་གྱི་སྟོབས་ཀྱིས་བྱུང་བ་མ་གཏོགས་རྟག་པ་རང་བྱུང་དུ་མི་འཐད་པ་དང་།
དེར་མ་ཟད་རང་རང་སྐྱེད་ནུས་ཀྱི་རྒྱུ་སྟེ་འབྲས་བུ་དེ་དང་རིགས་མཐུན་པའི་རྒྱུ་
ཞིག་དགོས་ལ། དེའི་སྟེང་དུ་རྒྱུ་རྐྱེན་སྣ་ཚོགས་པ་འཛོམས་པའི་ཆོས་ཉིད་
ལས་འབྱུང་བ་ཞིག་རྩ་བའི་འདོད་པ་ཡིན། །
དེ་ཡང་སྤྱིར་འཇིག་རྟེན་ན་གཟུགས་ཅན་དང་། གཟུགས་ཅན་མ་ཡིན་
པའི་ཆོས་རིགས་གཉིས་ཡོད་ཅིང་། དེ་གཉིས་སོ་སོའི་རིགས་རྒྱན་ཐོག་མ་
མེད་པ་ནས་ཐ་དད་པར་ཡོད་ལ། གཟུགས་ཅན་གྱི་ཆོས་ནི་ཐོགས་བཅས་ཀྱི་
རང་བཞིན་དང་། མཐར་ཐུག་ན་ཕྱོགས་བཅས་ཀྱི་ངོ་བོ་ལས་མ་འདས་ལ།
མཐའ་ན་རྡུལ་ཕྲན་ལྟ་བུ་ཤིན་ཏུ་ཕྲ་རབ་ཀྱི་རྫས་ཤིག་ཀྱང་ཇི་སྲིད་གཟུགས་ཅན་
བ2.



ཅུ
གྱི་ངོ་བོ་མ་བརླག་བར་ཕྱོགས་ཀྱི་ཆ་ལྟ་བུ་དང་ལྡན་པས་ཆ་བཅས་ཀྱི་ངོ་བོ་མི་འདོར་
བ་ཡིན་ལ། གཟུགས་ཅན་མ་ཡིན་པ་ཤེས་པ་ལྟ་བུ་ནི་དེ་དང་གཏན་ནས་མི་འདྲ།
ཕྱི་མ་འདི་ལ་དུས་སྔ་ཕྱིའི་རྒྱུན་གྱི་ཐོག་ནས་དེའི་ངོ་བོ་འགྲེལ་བཤད་བྱེད་ན་མ་
གཏོགས༑ ཐོགས་བཅས་དང་ཕྱོགས་ཀྱི་ཆ་ཤས་ཀྱི་ཐོག་ནས་སྐད་ཆ་ཤོད་ས་མེད།
དེ་ལྟ་བུའི་ཆོས་ནི་ནང་མྱོང་བ་དང་། ཚོར་སྣང་། དེ་བཞིན་དུ་ཡུལ་རིག་
པའི་གསལ་རིག་སོགས་ཀྱི་ཐོག་ནས་མ་གཏོགས་ངོ་བོ་ངོས་བཟུང་ས་མེད་པ་ཡིན།
གཟུགས་ཅན་གྱི་ཆོས་རྣ་མས་རང་གི་སྐད་ཅིག་སྔ་མའི་རྒྱུན་གཟུགས་ཅན་ཞིག་
ལས་སྐྱེ་བ་དང་། ཤེས་པའི་རིགས་རྣམས་རིགས་མཐུན་གཟུགས་ཅན་མ་
ཡིན་པའི་ཆོས་ཤིག་ལས་འབྱུང་ཞིང་། དེ་གཉིས་ཀའི་རྒྱུན་ཡང་ཐོག་མ་མེད་
པ་ནས་འོང་བ་ནི་སུས་ཀྱང་བྱེད་པ་མ་ཡིན་པས་ཡུལ་དངོས་པོའི་ཆོས་ཉིད་ཀྱི་
གནས་ཚུལ་ཡིན་པས་ནང་པས་ཀྱང་རིགས་མཐུན་གྱི་ཆོས་སྐད་ཅིག་སྔ་ཕྱིའི་རྒྱུན་
མཐུད་ནས་གནས་པ་དེ་ལས་ཀྱིས་བྱེད་པར་ཁས་མི་ལེན་ནོ། །འོ་ན་ལས་ཀྱི་
འབྲེལ་བ་དེ་མཚམས་ག་ཚོད་ཙམ་ཞིག་ནས་འཇོག་ཟེར་ན། ནམ་ཞིག་གཟུགས་
ཅན་གྱི་ཆོས་རྣམས་རྡུལ་ཕྲ་རབས་ཀྱི་རང་བཞིན་ལས་རིམ་གྱིས་རགས་སུ་ཕྱིན་
ཏེ་རྡུལ་རིགས་ཕན་ཚུན་ཕྲད་སྟངས་སྣ་ཚོགས་པའི་ཐོག་ནས་སེམས་ལྡན་གྱི་གང་
ཟག་ལ་བདེ་སྡུག་ཕན་གནོད་བྱེད་པའི་གནས་སྐབས་ནམ་སོན་པ་ན་དེ་དུས་ལས་
དང་འབྲེལ་བ་ཡོད་ཅེས་ཟེར་ཆོག་དེ་ཡང་ད་ལྟའི་ང་རང་ཚོའི་འཇིག་རྟེན་ལྟ་བུ་
ཆ་བཞག་ན་ཐོག་མར་བར་སྣང་སྟོང་པའི་ངང་ལས་རིམ་གྱིས་ནམ་མཁའི་རྡུལ་



ཟེར་བའི་རྡུལ་དུ་མ་ཕན་ཚུན་འདུས་པའི་རྐྱེན་གྱིས་རིམ་པས་ངོ་བོ་རགས་སུ་ཕྱིན་
ཏེ་ཐོགས་རེག་ཅན་གྱི་རགས་པའི་གཟུགས་ཅན་གྱི་ཆོས་རྣམས་ཆགས། དེ་
ཡང་དེ་ལྟར་རྡུལ་ཕན་ཚུན་ཕྲད་པའི་རྐྱེན་གྱིས་དམིགས་བསལ་གྱི་བཟོ་དབྱིབས་
དང་༑ སེམས་ལྡན་གྱི་སྐྱེས་བུར་བདེ་སྡུག་ཕན་གནོད་འགྱུར་ཐུབ་པའི་རང་
བཞིན་ཡོད་པ་དེ་ནི་དེའི་ནང་མ་འོངས་པར་སྐྱེ་འགྱུར་གྱི་སེམས་ཅན་རྣམས་ཀྱི་
སྤྱི་མཐུན་གྱི་ལས་ཀྱི་དབང་གིས་ཡིན་ཟེར་རུང་། ལྟ་ཕྱོགས་འདི་དེང་དུས་ཚན་
རིག་གི་ལམ་ནས་འཇིག་རྟེན་ཆགས་ཚུལ་དང་། དེ་བཞིན་སྲོག་ཆགས་
བྱུང་ཚུལ་གྱི་རིམ་པ་བཤད་པ་དང་ཡང་མཐུན་པོ་ཡོད། ལྷག་པར་ང་རང་
ཚོའི་འདོད་པའི་བདེ་སྐྱིད་དང་། མི་འདོད་པའི་སྡུག་བསྔལ་གཉིས་མཐར་
ཐུག་ན་སེམས་དུལ་མ་དུལ་ལ་རག་ལུས་པ་སྔར་བཤད་ཟིན་པས་དེའི་བརྒྱུད་ནས་
ལས་བཟང་ངན་ལ་རག་ལུས་པ་གསལ་པོ་ཤེས་ནུས། དེ་ལྟར་ནའང་ལས་
ཇི་འདྲ་ཞིག་དུས་ཇི་འདྲ་ཞིག་ལ་བསགས། དེའི་འབྲས་བུ་ཇི་འདྲ་ཞིག་ཡིན་
པ་སོགས་གནས་ཚུལ་ཕྲ་ཞིང་ཕྲ་བ་ནི་རིགས་པས་གཏན་ནས་སྒྲུབ་ཏུ་མེད་པར་
སངས་རྒྱས་ཁོ་ནའི་མཁྱེན་པའི་ཡུལ་ཡིན་པས་དེ་འདྲ་བ་ལ་དཔེ་ཆའི་ནང་ཤིན་
ཏུ་ལྐོག་གྱུར་གྱི་ཆོས་ཞེས་ཟེར་བ་ཡིན།
སྔ་མའི་ལས་ཟེར་བ་འདི་ཕྱི་རོལ་དུ་རང་དབང་དང་། ཚུགས་ཐུབ་ཏུ་
གྲུབ་པའི་ཆོས་ཤིག་ངོས་འཛིན་བྱེད་མི་རུང་ཞིང་། དེ་ནི་སྔར་སོ་སོའི་ལུས་
ངག་ཡིད་གསུམ་གང་རུང་གཅིག་གི་སྒོ་ནས་བྱེད་ནས་བསགས་པའི་ས་བོན་ནམ་
ལས་བཟླ་
74



ནུས་པ་ཞིག་ལ་གོ་དགོས། ལས་འབྲས་མི་བསླུ་བའི་འདོད་ཚུལ་འདི་ནི་ནང་
པ་སངས་རྒྱས་པ་ཀུན་གྱི་ཐུན་མོང་དུ་གཅིག་གྱུར་ཁས་ལེན་པ་ཞིག་ཡིན་པས་འདི་
ལ་འཇིག་རྟེན་པའི་ཡང་དག་པའི་ལྟ་བ་ཞེས་ཀྱང་ཟེར་སྲོལ་ཡོད།
འོ་ན་འདི་ལྟ་བུའི་ལས་འབྲས་ཀྱི་རྣམ་གཞག་དེ་གང་འདྲ་ཞིག་ཡིན་ཟེར་ན་
འདིར་མདོར་བསྡུས་ནས་བརྗོད་ཀྱི་ཡིན། དེ་ལ་ལས་འབྲས་ཀྱི་ཚུལ་འདི་
ལ་གནས་ཚུལ་གལ་ཆེ་བ་བཞི་ཤེས་དགོས་ཏེ། ༡ ལས་ངེས་པ། ༢ ལས་
འཕེལ་ཆེ་བ། ༣ ལས་མ་བྱས་པ་དང་མི་ཕྲད་པ། ༤ ལས་བྱས་པ་ཆུད་
མི་ཟ་བ་བ ཅས་ཡིན་ནོ། །ལས་ངེས་པ་ཟེར་བ་དེ་འདི་ཡིན་ཏེ། ད་ལྟ་ང་རང་
ཚོའི་མྱོང་བཞིན་པའི་ཚོར་བ་བདེ་བ་དང་། མ་འོངས་པ་ན་མྱོང་འགྱུར་གྱི་
བདེ་སྐྱིད་གང་ཡིན་ཀྱང་ལས་དགེ་བ་འབའ་ཞིག་གི་འབྲས་བུ་ཡིན་ལ། མི་
དགེ་བའི་ལས་ལས་བདེ་བ་འབྱུང་བའི་གནས་མེད་ལ། དེ་བཞིན་དུ་སྡུག་བསྔལ་
གྱི་རིགས་ཐམས་ཅད་རྒྱུ་མི་དགེ་བའི་ལས་བྱས་པའི་འབྲས་བུ་ཁོ་ན་ཡིན་ཅིང་།
དགེ་བ་ལས་འབྲས་བུ་སྡུག་བསྔལ་འབྱུང་བའི་གནས་མེད་པས་རྒྱུ་འབྲས་བཟང་
ངན་མཐའ་གཅིག་ཏུ་ངེས་པས་ཕན་ཚུན་མི་འཆོལ་བ་ཡིན་ནོ།།
ལས་འཕེལ་ཆེ་བ་ནི། ལས་དགེ་སྡིག་གང་ཡིན་ཡང་ཆུང་ཆུང་རེད་བསམ་
ནས་སྣང་ཆུང་བྱེད་མི་རིགས་ཏེ་ལས་གཅིག་བསགས་ཟིན་ན་དེའི་ནུས་པ་སེམས་
ནང་དུ་གནས་ཏེ་ལུས་ངག་གི་སྤྱོད་པ་དང་། བསམ་པའི་འཁྱེར་སོ་སོགས་
གང་སྤྱིར་ཤུགས་བསྣོན་ཐེབས་པའི་སྒོ་ནས་ལས་ཀྱི་ནུས་པ་ཇེ་འཕེལ་དུ་འགྲོ་བ་
75



ཡིན་པས་ལས་ཆུང་ངུས་ཀྱང་འབྲས་བུ་ཆེན་པོ་བསྐྱེད་པ་སྲིད་པ་ཡིན་ནོ། །དེ་
ཡང་ཚོམས་ལས།
སྡིག་པ་ཆུང་ངུ་བྱས་པས་ཀྱང་།།
འཇིག་རྟེན་ཕ་རོལ་འཇིགས་ཆེན་དང་།།
ཕུང་ཀྲོལ་ཆེན་པོ་བྱེད་ནུས་ཏེ། །
ཁོང་བར་སོང་བའི་དུག་བཞིན་ནོ།།
བསོད་ནམས་ཆུང་ངུ་བྱས་པས་ཀྱང་།།
འཇིག་རྟེན་ཕ་རོལ་བདེ་ཆེན་འདྲེན།།
དོན་ཆེན་དག་ཀྱང་བྱེད་འགྱུར་ཏེ།།
འབྲུ་རྣམས་ཕུན་ཚོགས་སྨིན་པ་བཞིན།།
ཞེས་གསུངས་པ་ལྟ་བུ་རེད།
ལས་མ་བྱས་པ་དང་མི་ཕྲད་པ་ནི། རང་གིས་བདེ་སྡུག་མྱོང་བའི་རྒྱུ་ལས་
མ་བསགས་ན་དེའི་འབྲས་བུ་གཏན་ནས་མྱོང་དོན་མེད་དེ། རྒྱུ་མེད་པར་འབྲས་
བུ་མི་འབྱུང་བ་དངོས་པོའི་ཆོས་ཉིད་ཡིན། དེ་འདྲ་སོང་ཙང་རང་ཉིད་བདེ་
སྐྱིད་འདོད་ན་དེའི་རྒྱུ་རང་གིས་བསྒྲུབ་དགོས་ལ་གཞན་ཞིག་གིས་རང་གི་བདེ་བའི་
རྒྱུ་ཚབ་བྱས་ཏེ་གསོག་ཐུབ་རྒྱུ་གཏན་ནས་མེད་དོ། །རྒྱུ་མཚན་འདི་ལ་བརྟེན་
ནས་སྟོན་པས་ཀྱང་།
-
s



ཐུབ་རྣམས་སྡིག་པ་ཆུ་ཡིས་མི་འཁྲུ་ཞིང་།།
འགྲོ་བའི་སྡུག་བསྔལ་ཕྱག་གིས་མི་སེལ་ལ།།
ཉིད་ཀྱི་རྟོག་པ་གཞན་ལ་སྤོ་མིན་པས།།
ཆོས་ཉིད་བདེན་པ་བསྟན་པས་གྲོལ་བར་གྱུར།།
ཞེས་གསུངས་དགོས་པ་བྱུང་བ་ཡིན། དེ་ལྟ་མ་ཡིན་ན་སངས་རྒྱས་རྣམས་འགྲོ་
བ་སེམས་ཅན་ལ་མཐའ་གཅིག་ཏུ་ཤིན་ཏུ་བརྩེ་བའི་བདག་ཉིད་ཅན་ཡིན་པས་ད་
ཚོད་ང་ཚོའི་སྡུག་བསྔལ་ཐམས་ཅད་མེད་པར་བཟོས་ཟིན་པ་ཞིག་ངེས་པར་གནང་
དགོས་ཚོད་རེད་དེ། དེ་ལྟར་གནང་ཐུབ་མེད། འཇིག་རྟེན་ཁ་རྒྱུན་ལའང་།
ཐུགས་རྗེའི་ལྕགས་ཀྱུ་དང་། དད་པའི་ཨ་ལོང་། ཞེས་ཕྱོགས་གཉིས་ཀ་ནས་
རྐྱེན་ཚང་དགོས་ཚུལ་གསལ་པོ་ངོས་འཛིན་བྱེད་ཀྱི་ཡོད་པ་དེ་ནང་བཞིན་རེད།
ལས་བྱས་པ་ཆུད་མི་ཟ་བ་ནི། ལས་དགེ་སྡིག་གང་ཡིན་རུང་བསགས་ཕྱིན་
དུས་ཡུན་ཇི་ཙམ་རིང་དུ་སོང་ནའང་བོད་སྤྱོད་མེད་པར་ཆུད་ཟོས་སུ་ནམ་ཡང་མི་འགྲོ་
ཞིང་༑ ལས་དེས་འབྲས་བུ་བསྐྱེད་པའི་ནུས་པ་མ་ཉམས་པར་གནས་ཀྱི་རེད།
འོ་ན་ད་ལྟ་ང་ཚོར་བདེ་སྡུག་ཇི་མྱོང་སྔ་མའི་ལས་ཀྱི་འབྲས་བུ་ཡིན་ལ། སྔ་
མའི་ལས་ནི་བསགས་ཟིན་པ་མ་ཟད་དེ་ཆུད་མི་ཟ་བས་ད་བྱེད་ཐབས་གང་ཡང་
མེད་དམ་ཟེར་ན། དེ་འདྲ་མིན་ཏེ། རྒྱུ་ལས་བསགས་ཟིན་ནའང་འཕྲལ་
གྱི་རྐྱེན་ཉོན་མོངས་པ་དང་། བསོད་ནམས་ཚང་དགོས་པས་ཏན་ཏན་བཅོས་
སྒྱུར་གཏོང་ས་ཡོད་དེ། སྔར་བསགས་པའི་སྡིག་པའི་ལས་ཤིག་ལ་སྙིང་ཐག་
17



པ་ནས་འགྱོད་པ་ཤུགས་དྲག་པོ་བསྐྱེད་དེ་བཤགས་པ་བྱེད་ན་དེའི་མཐུས་སྡིག་པའི་
ལས་དེ་དག་སྲིད་པ་སྟོན་པ་སངས་རྒྱས་རང་གིས་གསུངས་ཡོད་དོ།། དག་
ཚུལ་ཇི་འདྲ་ཡིན་ཞེ་ན། འགྱོད་སེམས་ཤུགས་དྲག་པོ་དང་། ཕྱིས་མི་
བྱེད་སྙམ་པའི་སྡོམ་སེམས་གཉིས་ཟུང་དུ་འབྲེལ་ཏེ་བཤགས་པ་བྱེད་པས་ལས་
དེ་ས་བོན་རུལ་པ་བཞིན་དུ་འབྲས་བུ་འབྱིན་པའི་ནུས་པ་མེད་པར་བཟོས་པའམ།
ཡང་སྐབས་འགར་ནུས་པ་སོ་ན་གནས་ཀྱང་ཕྱིའི་རྐྱེན་ནམ་ཡང་ཕྲད་མི་སྲིད་པར་
བཟོས་པའམ། ཡང་ན་འབྲས་བུ་སྡུག་བསྔལ་ཆེན་པོ་འབྱིན་པའི་ལས་ཤིག་
བཤགས་པའི་མཐུས་འབྲས་བུ་ཡང་དུ་སོང་བ་སོགས་སྡིག་པ་དག་ཚུལ་རིགས་
མི་འདྲ་བ་མང་པོ་ཡོང་སྲིད་ཀྱི་རེད། མི་དགེ་བའི་ལས་ཙམ་དུ་མ་ཟད། དགེ་
བའི་ལས་ལ་ཆ་བཞག་ནའང་། ཁོང་ཁྲོ་དྲག་པོའི་སྟོབས་ཀྱིས་སྔར་བསགས་
པའི་དགེ་བའི་ལས་ཀྱི་འབྲས་བུ་རྣམ་སྨིན་བཟང་པོ་སྟེར་བའི་ནུས་པ་བཅོམ་པའང་
འོང་སྲིད་པ་ཡིན། དེ་འདྲ་སོང་ཙང་འགའ་ཤས་ཀྱིས། དེ་ལ་བཟོ་ཐབས་
མེད་ལས་རེད། ཅེས་ལས་ཀྱི་གོ་བ་ལོག་པ་ལེན་ཏེ་སོ་སོས་དགེ་སྡིག་བླང་
དོར་ལ་དཀའ་ལས་གཏན་ནས་རྒྱབ་རྩིས་མི་བྱེད་པའང་འདུག་པ་ནི་ཤིན་ཏུ་ནས་
ནོར་བ་ཡིན་ནོ། །གོང་དུ་བཤད་པའི་ཁྱད་ཆོས་བཞི་པོའི་སྒོ་ནས་ལས་འབྲས་
ཀྱི་ཚུལ་ལ་བསམ་པ་ནི་ལས་འབྲས་སྤྱིའི་འགྲོ་ཚུལ་ལ་སེམས་པ་ཡིན་པས་དེ་རྣམས་
ཀྱི་སྒོ་ནས་ལས་དང་འབྲས་བུའི་ཆོས་ཉིད་མི་བསླུ་བའི་གནས་ཚུལ་ཤེས་པར་བྱས་
ཏེ་ཡིད་ཆེས་བརྟན་པོ་བསྐྱེད་པར་བྱའོ།།
rs



སྤྱིར་ལས་བྱེད་པའི་སེམས་ཅན་ལ་གྲངས་མེད་པས་ལས་ཀྱི་རྣམ་གྲངས་དུ་
མ་ཡོད་ཀྱང་། གཙོ་ཆེ་བ་ནི་ལས་རང་གི་ངོ་བོའི་ཆ་ནས། ༡ རང་དང་
གཞན་ལ་གནོད་པའི་རང་བཞིན་ཅན་གྱི་མི་དགེ་བའི་ལས་དང་། ༢ ཕན་
པའི་རང་བཞིན་ཅན་གྱི་ལས་དགེ་བ། ༣ དེ་གཉིས་ཀྱི་བར་ན་གནས་པའི་
ལུང་མ་བསྟན་གྱི་ལས་བཅས་གསུམ་ཡོད། དེ་གསུམ་ཡང་གཙོ་བོ་ཀུན་སློང་
བཟང་ངན་དང་། ཕན་གནོད་ཀྱི་རང་བཞིན་ཡིན་མིན་ལ་བལྟོས་ཏེ་འབྱེད་དགོས།
འབྲས་བུ་རྣམ་སྨིན་མྱོང་ཚུལ་ལ་ལྟོས་ནས་བཤད་ན། ༡ ཚེ་འདི་ལ་བྱས་
པའི་ལས་སྟོབས་ལྡན་ཚེ་འདི་ཉིད་དུ་སྨིན་པའི་མཐོང་ཆོས་མྱོང་འགྱུར་གྱི་ལས་
དང་༑ ༢ ལས་བྱས་པའི་འབྲས་བུ་རྣམ་སྨིན་སྐྱེ་བ་ཕྱི་མ་ཉིད་དུ་མྱོང་བར་
ངེས་པའི་སྐྱེ་གནས་མྱོང་འགྱུར་གྱི་ལས། ༣ འབྲས་བུ་རྣམ་སྨིན་སྐྱེ་བ་གཉིས་
སམ་དུ་མ་བརྒྱུད་ནས་མྱོང་བར་ངེས་པའི་ལན་གྲངས་གཞན་ལ་མྱོང་འགྱུར་གྱི་
ལས་བཅས་གསུམ་དུ་འབྱེད་རིགས། ཡང་ལས་གསོག་པའི་ཚེ་ཀུན་སློང་དང་།
རྐྱེན་འདུ་ཤེས་སོགས་ཆ་ཚང་མ་ཚང་གི་སྒོ་ནས་བཤད་ན། ༡ ལས་བྱས་
ཤིང་བསགས་པ་ནི་རྒྱུ་ཀུན་སློང་དྲག་པོ་བསམ་བཞིན་བྱེད་པ། དངོས་གཞིའི་
ལས་རྫོགས་པར་བྱས་པ། རྗེས་སུ་འགྱོད་པ་མེད་པ་མ་ཟད་ཡིད་ཚིམ་པའི་
བློ་བྱུང་བས་ལས་དེ་གཉེན་པོས་མ་བཅོམ་པ་དང་། འབྲས་བུ་སྨིན་ངེས་ཀྱི་
ནུས་པ་ཡོད་པ་བཅས་ཁྱད་པར་དྲུག་ལྡན་ཞིག་ལ་ཟེར། ༢ བྱས་ལ་མ་
བསགས་པ་ནི་གོང་གི་ཁྱད་ཆོས་དྲུག་མ་ཚང་བའི་སྒོ་ནས་ལས་བྱས་ཀྱང་འབྲས་
སས་
79



བུ་ཆ་ཚང་བར་སྨིན་པར་མ་ངེས་པའི་ལས་ཤིག་ལ་བྱའོ།།
འོ་ན་ང་རང་ཚོ་ལྟ་བུ་སྐྱེས་བུ་གཅིག་གི་རྒྱུད་ལ་ཚེ་རབས་མང་པོར་དགེ་མི་
དགེའི་ལས་སྣ་ཚོགས་བསགས་ཡོད་པ་བརྗོད་མི་དགོས་པས་དེ་རྣམས་འབྲས་བུ་
རྣམ་སྨིན་འབྱིན་པའི་གོ་རིམ་ཇི་ལྟར་ཡིན་ཟེར་ན། སྤྱིར་ལས་ལྕི་ཡང་གཉིས་
ལས་གང་ལྕི་བ་དེ་སྔོན་ལ་སྨིན། དེ་ཡང་ལྕི་ཡང་མཉམ་པ་དུ་མ་ཡོད་ན་དེའི་
ནང་ནས་འཆི་བའི་དུས་ན་གང་མངོན་དུ་གྱུར་པ་སྟེ་སེམས་ནང་ཡོད་པ་དེ་སྔོན་
ལ་སྨིན། དེ་ཡང་འདྲ་བ་ཡིན་ན་གང་ལ་གོམས་འདྲེས་ཆེ་བ་དེ་སྔོན་ལ་སྨིན་
པར་ཡིན་པར་གསུངས་སོ།། དེ་འདྲ་སོང་ཙང་ཤི་ཁར་གཉེན་ཉེ་དུ་རྣམས་
ནས་འཆི་ཁའི་མི་དེའི་སེམས་ནང་ལ་ཆགས་སོགས་ཉོན་མོངས་པ་སྐྱེ་རུ་མི་བཅུག་ -
པར་དགེ་བའི་བློ་གང་སྐྱེ་ཐུབ་པའི་ཐབས་ཤེས་བྱེད་རྒྱུ་ཤིན་ཏུ་གལ་ཆེ་བ་ཡིན།
ལས་འབྲས་ཀྱི་འགྲོ་ཚུལ་འདི་ཁས་མ་བླངས་ན་འཇིག་རྟེན་ན་གནས་ཚུལ་མང་
པོ་ཞིག་ལ་འགྲེལ་བཤད་གཏན་ནས་བྱ་ས་མེད་པར་འགྲོ་བ་ཡིན། ང་རང་
ཚོའི་མཐོང་ཆོས་ལའང་འགའ་ཤས་སྐྱེས་སྟོབས་ཀྱིས་དབང་པོ་རྣོ་བ། ཕ་མ་
བཟང་བ་འབྱོར་བ་ཆེ་བ། རང་བཞིན་གྱི་མཐོང་བདེ་བ་དང་། འགའ་ཤས་
དེ་ལས་བཟློག་པ་དང་། ཡང་འགའ་ཤས་འབད་རྩོལ་ཆེར་མ་བྱས་ནའང་
གང་ཅིའི་མཐུན་རྐྱེན་འཛོམས་པ། འགའ་ཞིག་ཇི་ཙམ་འབད་བརྩོན་བྱས་
ཀྱང་གྲུབ་འབྲས་ཆེར་མི་ཐོན་པ་སོགས་ཁྱད་པར་ཤིན་ཏུ་ཆེན་པོ་ཡོད་པ་འདི་རྣམས་
སྟེས་དབང་རེད། རྒྱུ་ཚན་དམིགས་བསལ་མེད་ཟེར་དགོས་ནའང་ཅུང་ཟད་



བློར་ཆུན་དཀའ། དཀོན་མཆོག་གི་བྱས་ཟེར་ནའང་དཀོན་མཆོག་གིས་དེ་
ལྟར་ཉེ་རིང་གནང་དགོས་པ་ཅི་ཡིན་ཞེས་སོགས་དྲིས་ན་ཡིད་མི་བདེ་བ་དང་དོགས་
པའི་གནས་སུ་ལྷུང་བ་ལས་འོས་མེད།།
དེ་ལྟར་གོང་དུ་བཤད་པའི་ལས་འབྲས་ཀྱི་ཚུལ་ཤེས་པ་ཙམ་གྱིས་མི་ཆོག་
པས་ཡང་ནས་ཡང་དུ་བསམ་དགོས་ལ། ཅི་ཐུབ་ཐུབ་རིགས་པས་དཔྱད་དེ་
བསམ་ཐུབ་པ་རྣམས་དེ་ལྟར་བྱེད། དེ་ལྟར་མི་ཐུབ་པ་རྣམས་ལའང་རྟེན་འབྲེལ་
གྱི་ཆོས་ཉིད་ཤིན་ཏུ་ཕྲ་བས་ཆ་ཤས་ཕྲ་ཞིང་ཕྲ་བ་རིགས་པས་དཔྱད་མི་ཐུབ་སྙམ་
དུ་ངོས་ལེན་པའི་སྒོ་ནས་རྒྱུ་འབྲས་རྟེན་འབྲེལ་གྱི་རིམ་པ་ལ་བརྩི་གལ་ཆེན་པོར་
བྱ༑ ལྷག་པར་ལས་འབྲས་སྤྱིའི་ཚུལ་ཡང་ནས་ཡང་དུ་བསམ་སྟེ་རྒྱུ་འབྲས་
མི་བསླུ་བ་ལ་ངེས་པ་ཅི་ཐུབ་རྙེད་པར་བྱས་ནས་རང་གི་སྒོ་གསུམ་གྱི་བསམ་པ་
དང་སྤྱོད་པ་གཉིས་གཞན་ལ་ཕན་པའི་དགེ་བའི་ཕྱོགས་སུ་གང་ཐུབ་བཀོལ་བ་ལ་
འབད་པར་མཛོད།། །།
81



སྐྱེ་བ་སྔ་ཕྱིའི་ཚུལ་བསམ་པ།
༄༅། །གོང་དུ་བདེན་བཞིའི་ཐད་འཁོར་བའི་འཇུག་ལྡོག་གི་རིམ་པ་
བཤད་པའི་སྐབས་དང་། ཡང་དེ་རྗེས་སྐྱབས་འགྲོའི་རྒྱུ་གཉིས་ངོས་བཟུང་
བའི་སྐབས་དང་། དེ་བཞིན་དུ་ལས་འབྲས་ཀྱི་ཚུལ་བཤད་པའི་སྐབས་རྣམས་
སུ་འཁོར་བའི་སྐྱེ་བ་ཟེར་བ་ལན་གཅིག་ཙམ་མ་ཡིན་པར་དུ་མ་ཡོད་པ་དང་། དེ་
ཡང་ང་རང་ཚོ་ཕལ་ཆེ་བ་ནི་རང་ལ་རང་དབང་མེད་པར་སྔ་མའི་ལས་ཀྱི་གཞན་
དབང་དུ་གྱུར་ནས་སྐྱེ་བ་ཡང་ནས་ཡང་དུ་ལེན་དགོས་པའི་གནས་སྟངས་ཤིག་
གསལ་པོ་ཐོན་ཡོད། འོན་ཀྱང་མི་གཅིག་གི་སྐྱེ་བ་ལ་སྔ་ཕྱི་དུ་མ་ཡོད་པ་འདི་
དད་པ་ཡིད་ཆེས་ཀྱི་ཡུལ་ཁོ་ན་ཡིན་ནམ། དེ་ལ་རིགས་པའི་རྒྱ བ་རྟེན་ཡོད་
ཟེར་ན། ལྟ་ཕྱོགས་དེ་ལ་རིགས་པའི་རྒྱབ་རྟེན་གང་འཚམ་ཡོད་པས་ཅུང་ཟད་
ཅིག་སྤྲོས་ནས་ཤོད་རྒྱུ་གལ་ཆེ་བར་མཐོང་གི་འདུག གང་ཡིན་ཟེར་ན་ང་རང་
ཚོ་བོད་རིགས་ཚོ་སྤྱི་ཚོགས་ནང་སྔོན་ནས་ཆོས་དད་ཁྱབ་ཆེ་བའི་དབང་གིས་ཚང་
མའི་ཁ་ལ་སྐྱེ་བ་ཕྱི་མ་དལ་འབྱོར་གྱི་མི་ལུས་རིན་པོ་ཆེ་ཐོབ་པར་ཤོག་ཅེས་སོགས་
ཤི་བའི་འོག་ཏུ་ནག་ཐོམ་དུ་མི་འགྲོ་བར་སྐྱེ་བ་ཕྱི་མ་ཞིག་ཡོད་ཤག་བྱེད་ཀྱང་།
མང་ཆེ་བ་ནི་དད་པ་དང་ཡིད་ཆེས་ཙམ་ལས་སྐྱེ་བ་ཕྱི་མ་གང་འདྲ་ཞིག་ཡོད། དེ་
ལྟར་ཕྱི་མའི་སྐྱེ་བ་ཞིག་ཡོད་པའི་སྒྲུབ་བྱེད་ཇི་ལྟར་ཡོད་དམིགས་བསལ་བརྗོད་
རྒྱུ་མེད། འདི་འདྲ་བའི་གོམས་གཤིས་དེ་བསྟན་པ་ས་དར་རྡོ་དར་གྱི་ཡུལ་
_82



དུས་སུ་སྐྱོན་མེད་མོད། འོན་ཀྱང་ཚན་རིག་དང་རིག་གསར་གྱི་ཤེས་བྱ་འཕེལ་
རྒྱས་སུ་སོང་བའི་དེང་སང་གི་དུས་སུ་ཉེན་ཁ་ཕྲན་བུ་ཡོད། གཞན་གྱིས་ནང་
ཆོས་འདིའང་མཐར་ཐུག་ན་རྨོངས་དད་ཀྱི་རང་བཞིན་གཅིག་རེད་ཅེས་པའི་སྐྱོན་
འཇུག་པའི་ཉེན་ཁ་ཡོད། དེར་མ་ཟད་རང་གི་ཆོས་ཉམས་ལེན་གྱི་ཐོག་ནས་
བཤད་ནའང་། རྒྱུ་མཚན་ཤེས་པའི་ཐོག་ནས་སྐྱེ་བ་སྔ་ཕྱི་ལ་ཡིད་ཆེས་ཤིག་
སྐྱེ་ན་དེའི་ཚོད་ཀྱི་དགེ་སྡིག་བླང་དོར་གྱི་འཇུག་ལྡོག་ལ་གཅེས་བསྲུང་ངང་གིས་
བྱེད་པ་ཞིག་འོང་བ ས་གནད་ཆེ།
འོ་ན་སྐྱེ་བ་སྔ་ཕྱི་དུ་མ་ཡོད་པའི་སྒྲུབ་བྱེད་གང་ཡོད་ཅེ་ན། ད་ལྟ་ང་ཚོ་
སེམས་ལྡན་གྱི་རང་བཞིན་ལ་བརྟགས་ན་གཟུགས་ཅན་གྱི་ལུས་དང་། གཟུགས་
མེད་སེམས་བཅས་རྩ་བའི་ཆོས་གཉིས་ཡོད་ཅིང་། དེ་ཡང་གཟུགས་ཅན་གྱི་
ཆོས་ནི་ངོ་བོ་ཐོགས་རེག་དང་བཅས་པ། དབྱིབས་དང་ཁ་དོག་དང་ལྡན་པ།
ཕྱོགས་བཞིའི་ཆ་ངོས་གཟུང་དུ་ཡོད་པ་མ་ཟད་ཕྱིའི་འཕྲུལ་ཆས་ཀྱི་ཐོག་ནས་ཚད་
གཞལ་དུ་ཡོད་པ་ཡིན། དེ་ལས་བཟློག་སྟེ་ནང་ཤེས་པ་ཟེར་བ་འདི་ཐོགས་མེད་
ཀྱི་ཆོས་ཤིག་ཡིན་པ་མ་ཟད་ཁོ་རང་གི་ངོ་བོ་ལ་ཆ་བཞག་ན་གསལ་ཞིང་རིག་པ།
ནང་གི་མྱོང་བའི་བདག་ཉིད་ལས་གཞན་དུ་གཟུང་དུ་མེད་པ་རིགས་པས་ཞིབ་ཏུ་
དཔྱད་ན་ཤེས་པས་གཟུགས་དང་སེམས་གཉིས་རང་རང་སྐྱེད་བྱེད་ཀྱི་རྒྱུ་དང་།
འབྲས་བུ། ངོ་བོ། བྱེད་ལས་སོགས་གང་ཅིའི་ཆ་ནས་ཐ་དད་དུ་ཡོད་པ་
གསལ་པོ་ཡིན་ནོ།། ལུས་སེམས་གཉིས་ཕན་ཚུན་གཅིག་གཅིག་གི་ལྷན་ཅིག་



བྱེད་རྐྱེན་བྱེད་པ་སྲིད་ཀྱང་ཉེར་ལེན་བྱེད་པ་ནི་གཏན་ནས་མི་རུང་སྟེ་ནང་ཤེས་
པའི་ངོ་བོ་མ་ཡིན་པའི་ཆོས་ཤིག་སེམས་སུ་འགྱུར་བ་རྩ་བ་ནས་མེད། དེ་འདྲ་
སོང་ཙང་ད་རིང་གི་ང་ཚོའི་སེམས་དེ་ཁ་སང་དང་། དེ་ཡང་དེའི་ཉིན་སྔ་མའི་
སེམས་ལས་བྱུང་བ་ནི་ང་རང་ཚོས་མྱོང་བའི་ཐོག་ནས་བཤད་ཐུབ་ཀྱི་རེད། གང་
ཡིན་ཟེར་ན། ང་རང་ཚོའི་ཉིན་མ་དེ་རྣམས་ལ་གཅིག་གྱུར་དུ་ཁྱབ་ཐུབ་པའི་
ངའོ་སྙམ་བའི་བློ་གཅིག་ཡོད་ལ། དེ་གཞི་ལ་བཞག་པའི་སྔ་ཕྱིའི་དྲན་པ་ཡང་
མང་པོ་ཡོད།
དྲན་པ་དེ་རྣམས་ཤེས་པའི་རྒྱུན་གཅིག་ལ་བརྟེན་ཡོད་པས་ན་ངས་སྔར་འདི་
དང་༑ འདི་བྱས་པ་ཡིན་ཞེས་དུས་སྔ་ཕྱིའི་མྱོང་བ་ཐམས་ཅད་མི་གཅིག་གི་
ཉམས་མྱོང་གི་སྟེང་ནས་བཤད་ཐུབ་པ་བྱུང་བ་ཡིན། དེ་མ་ཡིན་པར་དྲན་པ་
དེ་རྣམས་ངོ་བོ་ཐ་དད་པ་འབྲེལ་མེད་ཡིན་ན་གཞན་གྱིས་མྱོང་བ་རང་གིས་མི་དྲན་
པ་ལྟར་རང་གི་ཉམས་མྱོང་དྲན་པའང་འཇོག་མི་ཐུབ་པར་འགྱུར་རོ། །དེ་
ལྟ་བུའི་ཐོག་ནས་ད་ལྟའི་རིག་པའམ་ཤེས་པ་འདི་རིགས་མཐུན་པའི་ཤེས་པའི་རྒྱུན་
སྔ་མ་ལས་བྱུང་བ་དང་། དེ་ཡང་དེའི་སྔ་མ་ལས་བྱུང་བ་སོགས་ཚེ་འདིའི་
རིག་པའི་ཐོག་མ་དེ་རིག་པ་ཞིག་ལས་བྱུང་བ་རིགས་པས་དཔོག་ཐུབ་སྟེ། ཚེ་
འདིའི་རིག་པའི་ཐོག་མ་དེ་ལའང་རྒྱུ་ཞིག་ངེས་པར་དགོས་ལ། དེ་ལ་གཟུགས་
ཤེས་གཉིས་ལས་མེད་པས། གཟུགས་ཅན་གྱི་ཆོས་ཤིག་གསལ་རིག་གི་དངོས་
པོ་སེམས་ཀྱི་ངོ་བོར་འགྱུར་མི་སྲིད་པར་གོང་དུ་བཤད་ཟིན་པས་རང་གི་རིགས་
24



འདྲ་ཤེས་པ་སྔ་མ་ཞིག་ལས་བྱུང་དགོས་པས། དེ་འདྲ་བའི་སྔ་མའི་ཤེས་པ་
ཞིག་ཡོད་པར་འདོད་ཕྱིན་སྐྱེ་བ་སྔ་མ་ཡོད་པར་འབད་མེད་ཀྱིས་གྲུབ་པ་ཡིན་ནོ།།
འདི་འདྲ་བའི་སྒྲུབ་བྱེད་ཀྱི་རིགས་པ་འདི་ཡང་མཐར་ཐུག་ན་གོང་དུ་བཤད་
པའི་རྒྱུ་འབྲས་རྟེན་འབྲེལ་གྱི་ཆོས་ཉིད་ལ་ཐུག་གི་ཡོད་པ་གསལ་པོ་རེད། དེ་
ཡང་གང་འདྲ་རེད་ཟེར་ན། ཕྱི་ནང་གི་དངོས་པོ་ཐམས་ཅད་རྒྱུ་འབྲས་ཀྱི་
ཆོས་ཉིད་ལས་མ་འདས་པར་ཁས་བླངས་ཕྱིན་ཆད། སྐྱེད་བྱེད་ཀྱི་རྒྱུ་ལ་འབྲས་
བུ་གང་དང་གང་ཡིན་རུང་རྒྱུ་དེ་ཉིད་འབྲས་བུ་དེའི་ངོ་བོ་འགྲོ་རུང་གི་ཉེར་ལེན་
གྱི་རྒྱུ་ཟེར་བ་ཞིག་དང་། དེའི་ངོ་བོར་མི་འགྲོ་བར་རྒྱུའི་གཙོ་བོ་དེའི་རྐྱེན་
བྱེད་པའི་ལྷན་ཅིག་བྱེད་རྐྱེན་གྱི་རྒྱུ་ཞེས་ཁག་གཉིས་ཡོད་པ་ཁས་ལེན་དགོས་པས།
གཟུགས་ཅན་མ་ཡིན་པའི་ཆོས་ཤེས་པ་ལྟ་བུ་ལའང་དེ་ལྟ་བུའི་ཉེར་ལེན་དང་ལྷན་
ཅིག་བྱེད་རྐྱེན་གཉིས་ཀྱི་སྟེང་ནས་རང་ཉིད་སྐད་ཅིག་སྔ་ཕྱི་དང་། དེ་རྣམས་
མཐུད་པའི་རྒྱུ་སྒྲུབ་ཚུལ་བཤད་དགོས་པ་ཡིན། བཅོམ་ལྡན་འདས་ཀྱིས་ཀྱང་
རྒྱལ་པོ་ཟས་གཙང་མས་དྲི་བ་ཞུས་པའི་ལན་དུ།
རྒྱལ་པོ་ཆེན་པོ་སེམས་ཅན་ཐམས་ཅད་ཚེ་འཕོས་ནས་ཡེ་མེད་པར་
གྱུར་ཏེ། མེ་ཤི་བའི་ཐལ་བ་བཞིན་དུ་སྐྱེ་བ་ཡེ་མ་མཆིས་སོ་ཞེས་
གསུངས་པ་ནི་དེ་ལྟར་མ་ལགས་ཏེ། ཀྱེ་རྒྱལ་པོ་ཆེན་པོ། དཔེར་ན།
ས་བོན་ཡོད་ན་འབྲས་བུ་འབྱུང་སྟེ། ཚེ་འདིའི་ས་བོན་ལྟ་བུ་ལས་
ཚེ་ཕྱི་མ་འབྲས་བུ་ལྟ་བུ་ཡོད་དོ།། ཀྱེ་རྒྱལ་པོ་ཆེན་པོ། ཉི་མ་ཤར་
86



ནས་ཁད་ཀྱིས་ནུབ་སྟེ་སྨག་ཏུ་གྱུར་པ་ལས་ཡང་ནངས་པར་འཆར་
བ་བཞིན་ཚེ་འདི་འཕོས་ནས་ཡང་སྐྱེ་བ་ཕྱི་མ་ལེན་ནོ། ཀྱེ་རྒྱལ་པོ་
ཆེན་པོ། ཚེ་འཕོས་ནས་ཕྱི་མར་སྐྱེ་བ་ཡེ་མ་མཆིས་ན་འགྲོ་བ་རྣམས་
ཟད་པར་རིགས་སོ། །ཀྱེ་རྒྱལ་པོ་ཆེན་པོ། ཕྱི་རོལ་གྱི་རྩ་དང་།
ཤིང་རྣམས་ཀྱང་དུས་ཀྱི་དབང་གིས་བསྐོར་པ་དེའང་ཕྱིར་སྐྱེའོ། །དེ་
བཞིན་དུ་སེམས་ཅན་རྣམས་ལས་དང་ཉོན་མོངས་པ་དུས་འགྱུར་བ་
དང་༑ འདྲ་བའི་དབང་གིས་སྐྱེ་བ་དང་། འཆི་བར་གྱུར་རོ།།
དེའི་ཕྱིར་ན་རྒྱལ་པོ་ཆེན་པོ་ཚེ་ཕྱི་མ་ངེས་པར་ཡོད་པར་མཁྱེན་པར་
མཛོད་ཅིག
ཅེས་གསུངས་སོ།།
འོ་ན་གོང་དུ་ནང་པ་སངས་རྒྱས་པའི་རྩ་བའི་གྲུབ་མཐའ་ལྟ་བ་བཀའ་རྟགས་
ཀྱི་ཕྱག་རྒྱ་བཞི་གཏན་ལ་ཕབ་སྟེ་ཆོས་ཐམས་ཅད་བདག་མེད་པར་གསུངས་པས་
སྔ་མ་ནས་འདིར་འོང་བ་དང་། འདི་ནས་ཕྱི་མར་འགྲོ་བའི་བདག་ཅེས་པ་གཏན་
དུ་བ་ཞིག་མི་འདོད་པ་མ་ཡིན་ནམ། དེ་མེད་ན་ཚེ་སྔ་ཕྱིར་རྒྱུན་གནས་པའི་
ཆོས་ཤིག་མེད་དམ་ཟེར་ན། འདི་ནི་བདེན་ཏེ་ནང་པས་བདག་རྟག་པ་འགྱུར་
ལྡོག་མི་འགྲོ་བ་ཆ་མེད་གཅིག་པུའི་རང་བཞིན་ཞིག་མི་འདོད་པ་བདེན་པ་རེད།
དེ་ལྟ་ནའང་སྐྱེ་བ་སྔ་ཕྱིར་རྒྱུན་གནས་པའི་རྣམ་པར་ཤེས་པའི་ཆོས་ཤིག་ངེས་པར་
ཁས་ལེན་ཅིང་། དེ་ཡང་ད་ལྟའི་རྣམ་ཤེས་ཀྱི་རིགས་མང་པོ་ཞིག་ནི་ལུས་ཀྱི་



ཆ་ཤས་དབང་པོ་སོ་སོ་དང་། ཀླད་པའི་རྩ་ཕྲན་ལ་བརྟེན་པར་ཤིན་ཏུ་གསལ་
མོད༑ འོན་ཀྱང་རྒྱུན་བརྟན་པའི་རྣམ་ཤེས་ཀྱི་རྒྱུན་གཅིག་ཤིན་ཏུ་ཕྲ་བའི་འོད་
གསལ་གྱི་སེམས་ཀྱི་སྟེང་ནས་འཇོག་ཐུབ་པས་འགལ་བ་མེད། དེ་ལྟ་བུའང་
རྒྱུན་གྱི་ཆ་ནས་འཇིག་རྒྱུ་མེད་པའི་རྟག་པ་ཡིན་ཀྱང་རང་གི་ངོ་བོ་སྐད་ཅིག་སྐད་
ཅིག་གིས་འཇིག་པའམ་འགྱུར་བའི་མི་རྟག་པ་ཡིན་པ་ཤིན་ཏུ་ནས་འཐད་པ་ཡིན་
ནོ༑ །དེ་ལས་བཟློག་སྟེ་གལ་ཏེ་ཚེ་འདིའི་ཐོག་མའི་རིག་པ་དེ་ཉེར་ལེན་གྱི་རྒྱུ་
གཟུགས་ཅན་གྱི་ཆོས་གཅིག་ལས་བྱུང་བ་ཡིན་ན། གཟུགས་ཅན་གྱི་ཆོས་ནི་
རྩ་བ་མཐར་ཐུག་ན་རྡུལ་ཕྲ་རབ་ལ་ཐུག་འགྲོ་བས་དེའི་རང་བཞིན་ལ་སེམས་ལྡན་
གྱི་སྲོག་ཆགས་ཀྱི་ལུས་དང་སེམས་མེད་ས་རྡོ་རི་བྲག་སོགས་ལ་ཁྱད་ཅུང་ཟད་
ཀྱང་མེད་པས་གཟུགས་ཅན་འགའ་ཞིག་ལ་ཤེས་པ་ཡོད་པ་དང་། གཞན་ལ་
མེད་པའི་ཚུལ་འགྲེལ་བཤད་ཇི་ལྟར་བྱེད། གལ་ཏེ་མང་པོ་ཞིག་གིས་འདོད་
པ་ལྟར་ཤེས་པ་ཟེར་བ་འདི་གཟུགས་ཅན་གྱི་རྩ་བའི་རྩོམ་གཞིའི་རྡུལ་ཕྲ་མོ་རྣམས་
ཕན་ཚུན་འབྲེལ་ཚུལ་སྣ་ཚོགས་པས་དེའི་དབང་གིས་བྱུང་བའི་ཁྱད་ཆོས་ཤིག་
ཡིན་ན་རིམ་པ་ཇི་ཙམ་ཞིག་ནས་དེ་འདྲའི་ཁྱད་ཆོས་དེ་བྱུང་ངམ། དེ་བཞིན་
དུ་ལྟ་ཕྱོགས་འདིས་ཤེས་པའི་ཐུན་མོང་མ་ཡིན་པའི་རང་བཞིན་རང་གིས་རང་
རིག་པའི་ཚུལ་འདི་འགྲེལ་བཤད་ཇི་ལྟར་བྱེད་དགོས་སམ་ཞེས་སོགས་དྭགས་
པའི་གནད་མང་པོ་ཞིག་ཤར།



ཡང་ཚེ་འདིའི་ལུས་བཞིན་དུ་ཤེས་པའང་ཚེ་འདིའི་ཕ་མའི་སེམས་ལས་བྱུང་
ཟེར་ནའང་ཕ་མའི་ཤེས་ཡོན་དང་། གོམས་གཤིས། རྣམ་དཔྱོད་བཀྲ་ལོད།
སེམས་ཀྱི་ཁྱེར་སོ་སོགས་མང་པོ་ཞིག་བྱིས་པ་དེར་ཡོད་དགོས་པས་དེ་ལྟར་མེད་
པ་ནི་ང་ཚོས་མཐོང་ཆོས་ཀྱི་གནས་རེད། ཡང་དེང་དུས་ཕྱི་རྒྱལ་ཚན་རིག་
པ་དང་། རིགས་པར་སྨྲ་བ་མང་པོ་ཞིག་གི་འདོད་ཚུལ་ལྟར་སེམས་ནི་ཀླད་
པའི་རྩ་ཕྲན་རྣམས་རྩོམ་བྱེད་ཀྱི་སེལ་ཟེར་བའི་གཟུགས་ཅན་ཕྲ་མོ་དེ་རྣམས་འདུས་
པ་འབའ་ཞིག་ལས་བྱུང་བ་ཡིན་གྱི་གཟུགས་མེད་ཀྱི་ཆོས་གསལ་རིག་གི་ཤེས་པ་
ཟེར་བ་རིགས་རྒྱུན་ཐ་དད་པ་ཞིག་གཏན་ནས་མི་དགོས་ཞེས་ཟེར་ནའང་།
མཐར་ཐུག་རིག་པའི་ཉེར་ལེན་ཕ་མའི་ཁུ་ཁྲག་ལ་ཐུག་འགྲོ་བས་གོང་དུ་བརྗོད་
པའི་སྐྱོན་རྣམ ས་སེལ་དུ་མེད་པ་མ་ཟད། རྣམ་ཤེས་ཀྱི་ངོ་བོ་ནི་ནང་མྱོང་བ་
དང་༑ གསལ་རིག་ཙམ་དུ་ཡོད་པ་ང་རང་ཚོས་ཉམས་མྱོང་གིས་གྲུབ་པས་
གཟུགས་ཅན་འབའ་ཞིག་གི་ཐོག་ནས་དེའི་ངོ་བོ་ཆ་ཚང་འགྲེལ་བརྗོད་བྱེད་ཐུབ་
རྒྱུ་དཀའོ། །འདི་ལ་དེང་དུས་ཚན་རིག་དང་། དེ་ལ་བརྟེན་པའི་ནུབ་ཕྱོགས་
ཀྱི་ལྟ་བའི་རྣམ་གཞག་དུ་མ་ཞིག་གིས་རྣམ་ཤེས་གཟུགས་ཅན་དུ་འདོད་པའི་ཚུལ་
མི་འདྲ་བ་ཇི་ཡོད་དང་། དེ་རྣམས་ཀྱིས་སོ་སོའི་འདོད་ཚུལ་འཐད་སྒྲུབ་ཇི་ལྟར་
བྱེད་པ་རྣམས་ཞིབ་ཏུ་དཔྱད་ནས་དེ་དག་ལ་ནང་པས་ལན་འདེབས་ཇི་ལྟར་བགྱིད་
འོས་སོགས་འགྲེལ་བརྗོད cས་ཙམ་ཞིག་བྱ་དགོས་པ་ཞིག་འདུག་ཀྱང་དེབ་འདིའི་
ནང་སྐབས་དོན་མི་འགྲིགས་པས་སྐབས་གཞན་ཞིག་ཐོབ་ན་དེར་བཤད་པར་བྱའོ།།



གང་ལྟར་ཡང་སྐྱེ་བ་སྔ་ཕྱི་མི་འདོད་པ་མང་པོ་ཞིག་གིས་དེ་མེད་པའི་སྒྲུབ་
བྱེད་མཐར་ཐུག་པ་ནི། མ་མཐོང་ཕྱིར་ན་མེད་པ་མིན། །ཞེས་པ་ལྟར། ཚད་
མས་མཐོང་དུ་མེད་པའི་ཕྱིར་ཟེར་བ་འདི་ལ་ཐུག་ཀྱི་ཡོད་ཀྱང་བརྗོད་ཚུལ་སྣ་
ཚོགས་ཞིག་ཡོད་དེ། འགའ་ཤས་ཀྱིས་སྐྱེ་བ་སྔ་མ་ཡོད་ན་ང་ཚོས་ངེས་པར་
དུ་དྲན་དགོས་པ་ཞིག་ལ་འདི་ནི་གཏན་ནས་མི་དྲན་པའི་ཕྱིར་དང་། ཚེ་འདི་
ལ་ཆུང་བྱིས་པའི་དུས་ནས་སློབ་སྦྱོང་གཞི་ནས་གསར་དུ་སྦྱོང་དགོས་པའི་ཕྱིར།
སེམས་ལུས་ལ་བརྟེན་ཅིང་། ཤི་བའི་འོག་ཏུ་ལུས་ནི་ཉིན་རེ་བཞིན་ནས་རུལ་
འགྲོ་བས་ནམ་ཞིག་གཏན་ནས་ཡལ་འགྲོ་བ་ཡིན་པས་སྐྱེས་བུ་དེ་ཕྱི་མར་རྒྱུན་ཇི་
ལྟར་མཐུད། ཞེས་སོགས་མང་དུ་བཀོད་ཀྱང་། དེ་རྣམས་ལ་འདི་བརྗོད་
པར་བྱ་སྟེ། བློས་མ་མཐོང་བ་དང་། མེད་པར་མཐོང་བ་གཉིས་ལ་ཁྱད་
པར་འབྱེད་ཤེས་པ་གཅེས་ཞེས་ཟེར་རོ།།
དེ་ལྟ་ན་སྐྱེ་བ་སྔ་ཕྱི་ལྟ་བུ་ད་ལྟ་ང་ཚོས་མ་མཐོང་བ་ཡིན་ཀྱང་། དེས་དེ་
མེད་པར་སྒྲུབ་མི་ཐུབ་སྟེ་དེ་སྒྲུབ་པ་ལ་དོན་དེ་ཚད་མས་མེད་པར་མཐོང་བ་ཞིག་
དགོས་སོ། །དེར་མ་ཟད་བོད་པའི་སྤྱི་ཚོགས་མིན་པའི་སྤྱི་ཚོགས་གཞན་དུའང་
རང་གི་སྐྱེ་བ་སྔ་མ་དྲན་མཁན་གྱི་བྱིས་པ་དུ་མ་བྱུང་དང་བྱུང་བཞིན་པ་ང་རང་
ཚོས་ཐོས་གསལ་ལྟར་རེད། ཨ་རིའི་མཐོ་སློབ་ཝིར་འཇི་ནི་ཡའི་མཚན་རིག་
པ་ཞིག་གིས་སྐྱར་ཞིབ་བྱས་པའི་གྲུབ་དོན་དུ་སྤྱིར་སྐྱེ་བ་སྔ་མ་དྲན་མཁན་གྱི་བྱིས་
པ་གྲངས་མང་ཙམ་ཞིག་དང་། དེའི་ནང་ནས་ར་འཕྲོད་གསལ་པོ་བྱུང་བའི་
s



གྲས་ཉི་ཤུ་སྐོར་ཐོན་པའི་གསལ་བཤད་བྱེད་པའི་དེབ། ཡང་སྐྱེ་བ་ཡོད་པའི་
རྒྱབ་རྟེན་ཞེས་པ་གཅིག་ཀྱང་བརྩམས་ཡོད།
གང་ལྟར་ཡང་མཐའ་བསྡོམས་སུ་སྐྱེ་བ་སྔ་ཕྱི་ཟེར་བ་དེ། བུམ་པ་ཆོས་ཅན།
མི་རྟག་སྟེ། སྐད་ཅིག་གིས་འཇིག་པའི་བདག་ཉིད་ཡིན་པའི་ཕྱིར། དཔེར་
ན་མར་མེ་སྐད་ཅིག་ཐ་མ་བཞིན། ཞེས་པ་ལྟར་འཐད་སྒྲུབ་ཀྱི་རིགས་པ་གཅིག་
པུའི་ལམ་ནས་ཆ་ཚང་བར་སྒྲུབ་ཐུབ་མིན་ཇི་ལྟར་ཡང་། སྐྱེ་བ་སྔ་ཕྱི་ཡོད་
པ་དང་། མེད་པའི་ཕྱོགས་གཉིས་ཀྱི་ནང་ནས་ཡོད་པའི་ཕྱོགས་ལ་སྒྲུབ་བྱེད་
དང༌། རྒྱབ་རྟེན་མང་བ་ཙམ་དུ་མ་ཟད་དེ་ཁས་ལེན་ན་འཇིག་རྟེན་ན་གནས་
ཚུལ་མང་པོ་ཞིག་ལ་འགྲེལ་བཤད་ཕྲན་བུ་བྱེད་བདེ་བ་སོགས་ཁྱད་པར་ཏན་ཏན་
ཡོད་ལ། ལྷག་པར་ཆོས་ཁས་ལེན་མཁན་གྱི་མི་ཞིག་ལ་ནི་སྐྱེ་བ་སྔ་ཕྱིའི་ཚུལ་
ལ་བསམ་མནོ་ཞིབ་ཏུ་བཏང་ན་དགེ་སྡིག་བླང་དོར་ཚུལ་བཞིན་སྲུང་བའི་རྒྱུད་
བསྐུལ་ཡོང་བ་མ་ཟད་ཆོས་གཤའ་མ་ཞིག་བྱེད་འདོད་ནའང་འདིས་ནང་ནས་
བསྐུལ་བ་འདྲ་བ་ཞིག་གི་སེམས་ཤུགས་ཆེན་པོ་ཐེབས་པ་ཐེ་ཚོམ་མེད་པས་འདི་
ལ་ཡང་ཡང་བློ་གཏད་པར་བྱའོ།།
དེ་ལྟར་ཤི་བའི་འོག་ཏུ་གློག་ཤི་བ་བཞིན་དུ་ནག་ཐོམ་མེར་མི་འགྲོ་བར་རིག་
པའི་རྒྱུན་ཕྱི་མར་ཡང་འགྲོ་ཞིང་། དེ་འདྲ་བའི་རྒྱུན་གྱི་སྟེང་ནས་རང་གིས་
བསགས་པའི་ལས་བཟང་ངན་གྱི་འབྲས་བུ་མྱོང་བ་དང་། དེའི་སྟེང་ནས་ཀྱང་
སྐྱེ་བ་དུ་མར་སེམས་ཀྱི་བཟང་པོའི་ཡོན་ཏན་བྱམས་པ་དང་། སྙིང་རྗེ། ཤེས་
ལམ



རབ་སོགས་ཡུན་རིང་དུ་གོམས་པས་རིམ་གྱི་བློའི་སྐྱོན་རྣམས་བསལ་ཏེ་ལེགས་
པའི་ཡོན་ཏན་ཡོངས་སུ་རྫོགས་པའི་སངས་རྒྱས་ཀྱི་གོ་འཕང་ཐོབ་ཚུལ་ཞིག་ཀྱང་
སྐྱེ་བ་སྔ་ཕྱི་ཁས་ལེན་པའི་རྣམ་གཞག་གཞིར་བཞག་པའི་སྟེང་ནས་བཤད་ཐུབ་
པ་ཡིན་ནོ།། །།
s



ལམ་གྱི་རྩ་བ་ཚུལ་ཁྲིམས་བསྲུང་དགོས་པ།
བས་
༄༅། །དེ་ལྟར་ཤི་བའི་འོག་ཏུ་ནག་ཐོམ་མེར་མི་འགྲོ་བར་སྐྱེ་བ་ཕྱི་མ་ཞིག་
ཡོད་ན། དེའི་བདེ་དོན་ལ་བསམས་དགོས་པ་གལ་ཆེན་པོ་ཆགས་པ་རེད། དེ་
ལའང་ད་ལྟའི་ལུས་ངག་ཡིད་གསུམ་གྱི་བྱ་སྤྱོད་རྣམས་བཟང་པོའི་ཕྱོགས་སུ་བསྒྱུར་
བ་མ་ཟད། ནམ་ཞིག་འཁོར་བའི་སྐྱེ་བ་གཏན་ནས་ཆད་པའི་ཞི་བ་མྱང་འདས་
ཀྱི་གོ་འཕང་ལ་རེག་པའི་ཐབས་ལམ་དུ་ཆོས་ཉམས་སུ་ལེན་འདོད་རྣལ་མ་ཞིག་
སྐྱེ་བའི་གང་ཟག་ཅིག་ཡིན་ན། ཐར་པར་བགྲོད་པའི་ལམ་ལྷག་པའི་བསླབ་
པ་གསུམ་ལ་ངེས་པར་སློབ་དགོས་ཏེ། ལྷག་པ་ཚུལ་ཁྲིམས་དང་། བསམ་
གཏན་དང་། ཤེས་རབ་ཀྱི་བསླབ་པ་གསུམ་ལ་མ་བརྟེན་པར་ང་རང་ཚོའི་
རྒྱུད་ཀྱི་ཐོག་མ་མེད་པ་ནས་རྒྱུན་ཆགས་སུ་འདྲིས་ནས་ཡོད་པའི་སེམས་ཀྱི་དྲི་
མ་ཉོན་མོངས་པ་དང་། དེའི་བག་ཆགས་དང་། དེ་དག་ལུས་ངག་ཏུ་ཕྱིར་
ཐོན་པའི་ཉེས་སྤྱོད་སོགས་གཏན་དུ་དག་པར་བྱེད་མི་ནུས་པའི་ཕྱིར། དེ་ཡང་
དཔེར་ན་གོས་དྲི་མ་ཅན་ཞིག་འཁྲུ་བ་ཡིན་ན་དྲེག་པ་རགས་རིམ་ནས་དྭག་སྟེ་ཇི་
ཙམ་ཞིག་རྩོལ་བ་བསྟེན་པས་ནམ་ཞིག་དྲི་མ་ཕྲ་མོ་ཡང་དག་འགྲོ་བ་དེ་བཞིན་དུ།
ནང་སེམས་ཀྱི་དྲི་མ་དག་ཚུལ་ལའང་ཐོག་མར་ནང་གི་དྲི་མ་ཉོན་མོངས་ལ་དངོས་
སུ་གདོང་ལེན་བྱེད་རྒྱུ་དཀའ་བས་སྔོན་དུ་དྲི་མ་དེ་དག་གིས་བསྐྱེད་པའི་ཕྱིའི་ལུས་
ངག་གི་ཉེས་སྤྱོད་རྣམས་འགོག་པ་གལ་ཆེ་བ་ཡིན། དེ་ལ་ནི་ཉེས་སྤྱོད་སྡོམ་
92



པའི་ཚུལ་ཁྲིམས་རྣམ་པར་དག་པ་བསྲུང་བ་དེ་རིམ་པ་དང་པོའི་ཉམས་ལེན་ཡིན་
པ་ཤེས་དགོས། འདིས་ནི་ཐར་པར་བགྲོད་པའི་ལམ་གྱི་རྨང་གཞི་ཡང་ལེགས་
པར་བཏིང་བ་ཡིན་ཏེ། དེ་ཡང་མགོན་པོ་ཀླུ་སྒྲུབ་ཀྱིས་བཤེས་སྤྲིངས་ལས།
ཁྲིམས་ནི་རྒྱུ་དང་མི་རྒྱུའི་ས་བཞིན་དུ།།
ཡོན་ཏན་ཀུན་གྱི་གཞི་རྟེན་ལགས་པར་གསུངས།།
ཞེས་གསུངས་པ་ལྟར། དཔེར་ན་ས་གཞི་ཆེན་པོ་འདི་རྒྱུ་བ་སེམས་ཅན་དང་།
མི་རྒྱུ་བའི་ས་རྡོ་རི་བྲག་དང་། རྩི་ཤིང་ནགས་ཚལ་སོགས་ཚང་མ་བརྟེན་པའི་
གཞི་ཡིན་པ་དེ་བཞིན་དུ་ཚུལ་ཁྲིམས་ནི་ནང་སེམས་ཀྱི་ཡོན་ཏན་ཐམས་ཅད་ཀྱི་
གཞི་ལྟ་བུ་ཡིན་ནོ་ཞེས་གསུངས། དེ་ཡང་སློབ་དཔོན་འཕགས་པ་ལྷས་
དབུ་མ་བཞི་བརྒྱ་པར།
བསོད་ནམས་མིན་པ་དང་པོར་བཟློག།
བར་དུ་བདག་ནི་བཟློག་པར་བྱ།།
ཕྱིས་ནས་ལྟ་བ་ཀུན་བཟློག་པ།།
གང་གིས་ཤེས་དེ་མཁས་པ་ཡིན།།
ཞེས་གསུངས་པའི་ཚིགས་བཅད་འདིའི་དོན་ལ་ཞིབ་ཏུ་བསམ་ན་ལམ་ཉམས་
སུ་ལེན་པའི་གོ་རིམ་ཇི་ལྟར་ངེས་པ་གསལ་པོ་ཤེས་ཐུབ།
དེ་ལྟ་ན། བསོད་ནམས་མིན་པ་དང་པོར་བཟློག །ཅེས་པ་ལྟར། ཐོག་
མར་རྒྱུ་ཚུལ་ཁྲིམས་རྣམ་པར་དག་པ་བསྲུང་བའི་སྒོ་ནས་བསོད་ནམས་མ་ཡིན་



པ་ལུས་ངག་གི་ཉེས་སྤྱོད་རགས་པ་རྣམས་བཟློག་དགོས་ན། དེ་འདྲ་བའི་ཚུལ་
ཁྲིམས་ཀྱི་ངོ་བོ་གང་ཡིན། དེ་ཉམས་སུ་ལེན་ཚུལ་གང་། དེ་ལ་བརྟེན་
ནས་ཉེས་སྤྱོད་བཟློག་ཚུལ་ཇི་ལྟར་ཡིན་ཟེར་ན་དེ་བཤད་པར་བྱའོ། །ཚུལ་
ཁྲིམས་ཀྱི་ངོ་བོ་ནི། གཞན་ལ་གནོད་པ་དངོས་སུ་བྱེད་པ་ལྟ་ཞོག གནོད་
པའི་གཞི་ལས་ཀྱང་ཡིད་ཕྱིར་ལོག་པའི་སྤོང་བའི་སེམས་པ་ཞིག་གོ །སངས་
རྒྱས་བཅོམ་ལྡན་འདས་ཚུལ་ཁྲིམས་ཀྱི་ཕ་རོལ་དུ་ཕྱིན་པ་རེད་ཟེར་བ་དེ་ཡང་
དེ་འདྲའི་སྤོང་སེམས་ཡང་ནས་ཡང་དུ་གོམས་ཏེ་ནམ་ཞིག་གོམས་པ་མཐར་ཕྱིན་
པའམ་ཡོངས་སུ་རྫོགས་པ་ལ་ཟེར་གྱི། དེ་ལས་གཞན་དུ་ཕྱི་རོལ་དུ་སེམས་
ཅན་ཐམས་ཅད་གནོད་འཚེ་མཐའ་དག་དང་བྲལ་བར་བྱུང་བ་ཞིག་ལ་གོ་དགོས་
ན་ད་དུང་སེམས་ཅན་གནོད་འཚེས་གདུང་པ་གྲངས་མེད་ཡོད་པ ས་འདས་པའི་
སངས་རྒྱས་སུ་ཡང་ཚུལ་ཁྲིམས་ཀྱི་ཉམས་ལེན་མཐར་མ་ཕྱིན་ཟེར་དགོས་ཀྱི་
རེད། །
དེ་ཡང་གཞན་ལ་འཚེ་བ་སྤོང་བ་ནང་པ་སངས་རྒྱས་པའི་སྤྱོད་པའི་སྙིང་པོ་
ཡིན་ན་ཚུལ་ཁྲིམས་ནི་ནང་པ་སངས་རྒྱས་པའི་ཆོས་ཀྱི་ཉམས་ལེན་ཀྱི་སྙིང་པོ་
བསྡོམས་པ་ལྟ་བུ་ཡིན་པ་ཁས་ལེན་ཆོག སྤོང་སེམས་དེས་ཉོན་མོངས་པའི་
ཚ་གདུང་ལས་བསིལ་བ་ཐོབ་པ་དང་། སྒོ་གསུམ་གྱི་ངང་ཚུལ་བཟང་བར་
བྱེད་པས་ན་ཚུལ་ཁྲིམས། འཆལ་ཚུལ་འགོག་པའི་ཆུ་ལོན་ལྟ་བུ་ཡིན་པས་
སྡོམ་པ་ཞེས་བརྗོད་པ་ཡི ན། སྤྱིར་ཚུལ་ཁྲིམས་ཟེར་བ་དེ་གཞན་ལ་གནོད་
བར་



པའི་ལུས་ངག་གི་ཉེས་སྤྱོད་ལས་སྡོམ་པ་ཞེས་དགག་ཕྱོགས་ཁོ་ན་ནས་བཤད་མི་
དགོས༑ གང་ཡིན་ཟེར་ན་དགེ་བ་ཆོས་སྡུད་ཅེས་གཞན་ལ་ཕན་པའི་ཀུན་སློང་
གི་ཐོག་ནས་བཟང་པོའི་སྤྱོད་པ་ལ་ཆེད་དུ་འཇུག་པའི་སྒྲུབ་ཕྱོགས་ཀྱི་ཉམས་ལེན་
ཀྱང་ཡོད་ལ་། དེ་བཞིན་དུ་སེམས་ཅན་དོན་བྱེད་ཀྱི་ཚུལ་ཁྲིམས་ལྟ་བུ་གཞན་
གྱི་ཕན་བདེ་ཆེད་དུ་སྒྲུབ་པའི་བྱ་སྤྱོད་རྣམས་ཀྱང་ཚུལ་ཁྲིམས་ཀྱི་ཉམས་ལེན་ཡིན།
འོན་ཀྱང་དེ་གསུམ་ནས་ང་རང་ཚོ་ལས་དང་པོ་པ་ལ་ཐོག་མར་སྡོམ་པའི་ཚུལ་
ཁྲིམས་གལ་ཆེ་བ་ཡིན། དེ་ཡང་རྩ་བ་མ་མཐར་ལུས་ངག་ཡིད་གསུམ་གྱི་
སྒོ་ནས་གསོག་པའི་མི་དགེ་བ་བཅུ་ལས་སྡོམ་པའི་ཚུལ་ཁྲིམས་ཡང་དག་པ་བསྲུང་
དགོས་པ་ཡིན། མི་དགེ་བ་བཅུའི་ངོས་འཛིན་དང་མི་དགེ་བའི་ལས་དེ་རྣམས་
ཇི་ལྟར་གསོག་ཚུལ་དང་། དེ་རྣམས་ཀྱི་སྦྱོར་བ་དང་། དངོས་གཞི་དང་།
མཇུག་སོགས་ཇི་ལྟར་ཡིན་གསལ་བར་སྤྱི་ནོར་༧གོ་ང་ས་༧སྐྱབས་མགོན་སྐུ་ཕྲེང་
བཅུ་བཞི་པ་ཆེན་པོས་བསྟན་བཅོས་ལེགས་བཤད་བློ་གསར་མིག་འབྱེད་དུ་གསུངས་
པ་འདིར་དྲངས་ན། །
སོ་སོར་ཐར་པའི་ཚུལ་ཁྲིམས་ཞེས་པ་ནི། གང་ཟག་སོ་སོ་འཁོར་བའི་
སྡུག་བསྔལ་ལས་ཐར་པར་བྱེད་བས་ན་སོ་སོ་ཐར་པ་ཞེས་བརྗོད་པ་རེད།
དེའི་ངོ་བོ་ནི་རང་ཉིད་ཞི་བ་དོན་གཉེར་གྱི་བློས་འཇིགས་སྐྱོབ་དང་ལེགས་
སྨོན་ཙམ་མ་ཡིན་པར་འཁོར་བ་མཐའ་དག་ལས་ངེས་པར་འབྱུང་འདོད་
s5



པས་
ཀྱི་བསམ་པས་ཀུན་ནས་བསླངས་ཏེ་ནོད་པའི་ཚུལ་ཁྲིམས། གཞན་
གནོད་གཞི་དང་བཅས་པ་སྤོང་བའི་སེམས་པ་མཚུངས་ལྡན་དང་བཅས་
པ་ཞིག་ལ་ཟེར། སོ་སོར་ཐར་པའི་ཚུལ་ཁྲིམས་ལ་རྟེན་གྱི་སྒོ་ནས་
དབྱེ་ན། བསྙེན་གནས། དགེ་བསྙེན་ཕ་མ་གཉིས། དགེ་ཚུལ་
ཕ་མ་གཉིས། དགེ་སློབ་མ། དགེ་སློང་ཕ་མ་གཉིས་བཅས་ཀྱི་
སྡོམ་པ་སྟེ་སོ་ཐར་གྱི་སྡོམ་པ་རིགས་བརྒྱད་ཡོད། བསྙེན་གནས་
ཀྱི་སྡོམ་པའི་བསྲུང་བྱ་བརྒྱད་དང་། དགེ་བསྙེན་ཕ་མ་ལ་བསྲུང་
བྱ་ལྔ་རེ། དགེ་ཚུལ་ལ་བསྲུང་བྱ་བླངས་འདས་སོ་དྲུག ཕྱོགས་
མ ཐུན་དང་བསྡམ་བྱའི་ཉེས་བྱས་སོགས་ཡོད། དགེ་སློབ་མ་ལ་
དགེ་ཚུལ་གྱི་བསྲུང་བྱ་རྣམས་ཀྱི་སྟེང་དུ་རྩ་བའི་ཆོས་དྲུག་དང་། རྗེས་
མཐུན་གྱི་ཆོས་དྲུག་བཅས་བཅུ་གཉིས་བསྲུང་དགོས། དགེ་སློང་ཕ་
ལ་བསྲུང་བྱ། ཕམ་པ་བཞི། ལྷག་མ་བཅུ་གསུམ། སྤང་ལྟུང་
སུམ་ཅུ། ལྟུང་བྱེད་འབའ་ཞིག་པ་དགུ་བཅུ། སོར་བཤགས་བཞི།
ཉེས་བྱས་བརྒྱ་དང་བཅུ་གཉིས་བཅས་ཁྲིམས་ཉིས་བརྒྱ་ལྔ་བཅུ་རྩ་གསུམ་
ཡོད་པ་བསྲུང་དགོས། དགེ་སློང་མ་ལ་བསྲུང་བྱ། ཕམ་པ་བརྒྱད།
ལྷག་མ་ཉི་ཤུ། སྤང་ལྟུང་སོ་གསུམ། ལྟུང་བྱེད་འབའ་ཞིག་པ་
བརྒྱ་དང་བརྒྱད་བཅུ། སོར་བཤགས་བཅུ་གཅིག ཉེས་བྱས་བརྒྱ་
དང་བཅུ་གཉིས་བཅས་ཁྲིམས་སུམ་བརྒྱ་དང་དྲུག་ཅུ་རྩ་བཞི་ཡོད་པ་



བསྲུང་དགོས། སོ་ཐར་རིགས་བརྒྱད་ཀྱི་ནང་ནས་དང་པོ་བསྙེན་
གནས་ནི། ཉིན་ཞག་གཅིག་གི་མཐའ་ཅན་ཡིན་པས་ཉིན་གཅིག་
བསྲུང་ན་འགྲིག་ཅིང་། དགེ་བསྙེན་ཕ་མ་སོགས་ལྷག་མ་བདུན་ནི་
ཇི་སྲིད་འཚོའི་མཐའ་ཅན་ཡིན་པས་མ་ཤི་བར་དུ་བསྲུང་དགོས། དེ་
འདྲའི་སྡོམ་པ་ནོད་པ་པོ་ཡང་། མཚམས་མེད་ཀྱི་ལས་བྱས་པ་སོགས་
སྡོམ་པ་སྐྱེ་བའི་བར་ཆད། རྒྱལ་པོ་དང་། ཕ་མས་མ་གནང་བ་
སོགས་གནས་པའི་བར་ཆད། བྱ་རོག་སྒྲོད་མི་ནུས་པ་སོགས་ཁྱད་
པར་དུ་འགྱུར་བའི་བ ར་ཆད། སྐྲ་སེར་ཅན་དང་། རྣ་རྡུམ་
སོགས་མཛེས་པའི་བར་ཆད་དེ། བར་ཆད་དེ་དག་བྲལ་བ་ཞིག་དགོས་
པ་མ་གཏོགས་རིགས་བཟང་ངན་དང་། དབུལ་ཕྱུག་གི་ཐ་སྙད་མེད་
པར་རང་གི་བློ་ནུས་དང་བསྟུན་པའི་ལག་ལེན་ཐུབ་ན་སྡོམ་པ་ནོད་ཆོག་
པ་རེད། སྡོམ་པ་མ་ཐོབ་པ་འཐོབ་པར་བྱེད་པའི་ཆོ་ག་ལ་དཀའ་
ཚེགས་ཆེན་པོ་མི་དགོས་པ་སྔོན་གྱི་ཆོ་ག་དང་། དཀའ་ཚེགས་ཆེན་
པོའི་སྒོ་ནས་བསྒྲུབ་དགོས་པ་ད་ལྟར་གྱི་ཆོ་ག་དང་གཉིས་ཡོད། །
ཐོབ་ཟིན་ནས་བསྲུང་བའི་ཚུལ་ལའང་། གང་ཟག་གཞན་ལ་
བསྟེན་ནས་བསྲུང་བ། བསམ་པ་དག་པའི་སྒོ་ནས་བསྲུང་བ། མི་
མཐུན་ཕྱོགས་ངོ་ཤེས་པའི་སྒོ་ནས་བསྲུང་བ། བསླབ་པ་ཡོངས་སུ་
སྦྱོང་བའི་སྒོ་ནས་བསྲུང་བ། བདེ་བར་གནས་པའི་རྐྱེན་བསྟེན་པའི་
jས་



སྒོ་ན ས་བསྲུང་བ་དང་ལྔ་ཡོད་པ་ལས། དང་པོ་གང་ཟག་གཞན་
ལ་བསྟེན་ནས་བསྲུང་བ་ནི། མང་དུ་ཐོས་པའི་མཁས་པ་རྣམས་
ཀྱི་གདམས་ངག་དང་། བཙུན་པའི་ཕྱག་ལེན་བཟང་པོའི་མིག་ལྟོས་
ལ་བརྟེན་ནས་བསྲུང་ཞིང་། ཁྱད་པར་བསྙེན་པར་རྫོགས་ནས་མཚན་
ཉིད་ཚང་བའི་གནས་ཀྱི་སློབ་དཔོན་ལ་བརྟེན་དགོས་པ་ཡིན། གཉིས་
པ་རང་གི་བློའམ་བསམ་པ་དག་པས་བསྲུང་བ་ནི། བླང་དོར་གྱི་
གནས་ལ་སྤྲོ་བའི་བརྩོན་འགྲུས། འཇུག་ལྡོག་གི་གནས་ལ་གཟབ་
བའི་བག་ཡོད། རང་གི་རྒྱུད་ལ་བརྟག་ཅིང་དཔྱད་པའི་དྲན་པ་དང་
ཤེས་བཞིན། གཞན་ལ་ལྟོས་ནས་ངོ་ཚ་ཤེས་ཤིང་རང་ལ་ལྟོས་ནས་
ཁྲེལ་ཡོད་པ་དང་མ་བྲལ་བའི་སྒོ་ནས་བསྲུང་བ་དང་། གསུམ་པ་
མི་མཐུན་ཕྱོགས་ངོ་ཤེས་པས་བསྲུང་བ་ནི། སྡོམ་པ་གཏོང་བའི་རྒྱུ།
ཉམས་པའི་རྒྱུ། གནས་པའི་རྐྱེན། སེམས་རབ་ཏུ་དྭངས་བ་ལ་
གེགས་བྱེད་པའི་རྒྱུ་རྣམས་ངོ་ཤེས་ནས་མདོར་ན་འདུལ་བའི་གཞུང་
ལུགས་ལ་སློབ་ཅིང་ཐོས་བསམ་བྱ་བའི་སྒོ་ནས་བསྲུང་བ་དང་། བཞི་
པ་བསླབ་པ་ཡོངས་སུ་སྦྱོང་བས་བསྲུང་བ་ནི། གསོ་སྦྱོང་དང་།
དབྱར་གནས། དགག་དབྱེ་བཅས་གཞི་གསུམ་གྱི་ཕྱག་ལེན་ལ་བརྩོན་
པ་ཡིན། ལྔ་པ་བདེ་བར་གནས་པའི་རྐྱེན་བསྟེན་པས་བསྲུང་བ་ནི།
གོས་ལ་བརྟེན་པའི་ལྟུང་བ། དེ་བཞིན་དུ་ཟས་ལ་བརྟེན་པ་དང་། སྣོད་
98



སྤྱད་ལ་བརྟེན་པ། གནས་མལ་ལ་བརྟེན་པ་རྣམས་སྤངས་ཤིང་བསྲུང་
དགོས་པ་ཡིན། ཉེས་པ་འབྱུང་བའི་རྒྱུའི་གཙོ་བོ་ནི། ལྟུང་བ་
འབྱུང་བའི་སྒོ་བཞི་ཞེས་པ། མི་ཤེས་པ་དང་། མ་གུས་པ་དང་།
བག་མེད་པ་དང་། ཉོན་མོངས་པ་མང་བ་བཅས་ཀྱི་གཉེན་པོར་འདིར་
བཤད་པའི་བསླབ་པ་བསྲུང་བའི་ཐབས་ལྔ་པོ་བསྟེན་ནས་ཚུལ་ཁྲིམས་
མིག་གི་འབྲས་བུ་ལྟར་བསྲུང་བ་ལ་བརྩོན་པར་བྱ་དགོས་པ་ཡིན། དེ་
ལྟར་སོ་ཐར་གྱི་སྡོམ་པ་ནི་། ཐེག་པ་ཆེ་ཆུང་ཐུན་མོང་གི་ཚུལ་ཁྲིམས་
ཡིན་ཞིང་། བྱང་ཆུབ་སེམས་དཔའི་སྡོམ་པ་དང་། གསང་སྔགས་
ཀྱི་སྡོམ་པ་ནི་ཐེག་པ་ཆེན་པོའི་ཚུལ་ཁྲིམས་ཡིན། བྱང་ཆུབ་སེམས་
དཔའི་སྡོམ་པ་ནོད་ནས་བསྲུང་བྱ་ནི། རྩ་ལྟུང་བཅོ་བརྒྱད་དང་། ཉེས་
བྱས་བཞི་བཅུ་ཞེ་དྲུག་ཡོདགསང་སྔགས་ཀྱི་སྡོམ་པ་ནོད་ནས་བསྲུང་
བྱ་ལ། རྩ་ལྟུང་བཅུ་བཞི་དང་། སྤོམ་པོ་བརྒྱད་སོགས་རིགས་ལྔ་
སྤྱི་དང་། སོ་སོའི་དམ་ཚིག་སྡོམ་པའི་རྣམ་གྲངས་མང་དུ་ཡོད། སྡོམ་
པ་དེ་གཉིས་ཀྱི་བསྲུང་བྱའི་དབྱེ་བ་སོ་སོའི་ངོས་འཛིན་དང་། བསྲུང་
ཚུལ་སོགས་ཆེས་ཤིན་ཏུ་རྒྱ་ཆེ་བས་འདིར་མ་བཀོད། ཞེས་ཞིབ་
ཏུ་གསུངས་པ་ལྟར་ལགས།
དེ་ལྟ་བུའི་ཚུལ་ཁྲིམས་ལེགས་པར་བསྲུང་པའི་ཕན་ཡོན་བསམ་གྱིས་མི་ཁྱབ་པ་
ཡོད་དེ། ཉོན་མོངས་པའི་དབང་གིས་ནང་ནས་སེམས་ཚ་བས་གཟིར་ཏེ་ལུས་
ss



གདུངས་པ་འདི་མི་འབྱུང་བར་ཞི་བསིལ་གྱི་བདེ་བ་ཐོབ་པ་དང་། རང་ཉིད་
ཞི་བདེའི་བག་ཕེབས་ཀྱི་ངང་དུ་གནས་པ་མ་ཟད་རང་དང་འབྲེལ་བ་ཡོད་པའི་ཉེ་
འཁོར་གྱི་མི་དང་དུད་འགྲོ་རྣམས་ཀྱང་རང་བཞིན་གྱིས་ཞི་བདེའི་གནས་སུ་བཀོད་
ཐུབ་པ། དེར་མ་ཟད་རང་ཉིད་མཐའ་གཅིག་ཏུ་གཞན་ལ་གནོད་པའི་ལས་
ལས་བཟློག་པས་རང་གི་སེམས་ཀྱི་ཁྱེར་སོ་དང་། ལུས་ཀྱི་སྤྱོད་པའང་དྲང་
པོའི་ལམ་དུ་འཇུག་པས་རང་གི་རང་ལ་གདེང་རྙེད་པ་དང་། ལྷག་པར་ཚུལ་
ཁྲིམས་རྣམ་པར་དག་པ་བསྲུངས་པས་ཐར་པའི་ལམ་གྱི་རྨང་གཞི་བརྟན་པོ་བཏིང་
པས་ལམ་གོང་མ་བགྲོད་པའི་ཚེ་ས་ཆོད་ཆེ་བ་སོགས་ཕན་ཡོན་དཔག་ཏུ་མེད་པ་
ཡོད་དོ།།
དེང་སང་ང་རང་ཚོ་བོད་ལ་དར་བའི་ནང་ཆོས་ནི་ཐེག་པ་ཆེ་ཆུང་སྔགས་དང་
བཅས་པ་ཆ་ཚང་བ་ཞིག་ཡིན་པས་བོད་མིའི་ནང་དུས་འཁོར་དབང་ཆེན་ཞུས་མ་
མྱོང་བ་ཧ་ལམ་མེད་པས་ང་ཚོས་ཉམས་སུ་ལེན་རྒྱུའི་ཚུལ་ཁྲིམས་ལ་སོ་ཐར། །
བྱང་སེམས། གསང་སྔགས་གསུམ་ཀ་ཡོད་པས་ཕྱི་མ་གཉིས་ཀྱི་སྐོར་གཤམ་
དུ་བཤད་པར་བྱ་ལ། སོ་ཐར་གྱི་ཚུལ་ཁྲིམས་ཟེར་བ་ནི། གོང་དུ་བཤད་
པའི་ཉེས་སྤྱོད་རྣམས་ལས་ལུས་ངག་གི་བདུན་ཆེད་དུ་གཉེར་ནས་སྤོང་བའི་དམ་
བཅའ་དངོས་སུ་བྱས་ཏེ་སྡོམ་པ་ལེན་པ་ཞིག་ལ་བྱ་བས། གཞན་གང་ཡང་
མ་བྱུང་ནའང་མ་མཐར་ལུས་ངག་གི་ཉེས་སྤྱོད་བདུན་ལས་ངེས་པར་སྡོམ་ཐུབ་
པ་ཞིག་དགོས་ལ། ལྷག་པར་གཞན་ལ་ཆོས་སྟོན་པའི་སློབ་དཔོན་དུ་ཁས་ཆེ་
100



བ་རྣམས་དེ་བས་ཀྱང་ཚུལ་ཁྲིམས་མ་མཐའང་འདི་འདྲ་བ་ཞིག་མེད་ན་རང་གིས་
ཇི་ལྟར་བྱས་ཀྱང་ཆོས་བཤད་པ་རྣམས་དོན་ངོ་མར་གཞན་ལ་ཕན་ཐོག་ཡོང་རྒྱུ་
ཤིན་ཏུ་དཀའ་བ་ཡིན་ནོ།། འདི་ནི་གནད་ཆེ་སྟེ་དེ་མིན་ན་གསང་སྔགས་ཟབ་
མོའི་ཉམས་ལེན་བྱེད་ཀྱི་ཡོད་ཁུལ་གྱི་བསླབ་པའི་གཞི་ཚུལ་ཁྲིམས་ཀྱི་བླང་དོར་
ལ་མཐོང་ཆུང་དང་། ཁྱད་གསོད་བྱ་བའང་མི་ཡོང་བའི་ངེས་པ་མེད། དེ་
ལྟ་བུའི་སྡོམ་པའི་ཚུལ་ཁྲིམས་བསྲུང་བའི་ཚུལ་ནི། མང་དུ་ཐོས་པའི་མཁས་
པའི་གདམས་ངག་དང་། བཙུན་པའི་ཕྱག་ལེན་བཟང་པོའི་མིག་ལྟོས་ལ་བརྟེན་
ནས་བསྲུང་བ་དང་། དེ་བཞིན་དུ་བླང་དོར་ཚུལ་བཞིན་དུ་བྱས་པ་སྤྲོ་བའི་
བརྩོན་འགྲུས་དང་འཇུག་ལྡོག་གི་གནས་ལ་གང་ཐུབ་ཐུབ་ཀྱི་གཟབ་པའི་བག་ཡོད།
སོ་སོའི་རྒྱུད་ལ་བརྟག་ཅིང་དཔྱད་པའི་དྲན་པ་དང་ཤེས་བཞིན་དང་། དེའི་
སྟེང་ངོ་ཚ་ཤེས་པ་དང་ཁྲེལ་ཡོད་གཉིས་ཚོགས་ཀྱི་ཐོག་ནས་ཀྱང་བསྲུང་དགོས་
ཤིང་༑ ལྷག་པར་སྡོམ་པའི་མི་མཐུན་ཕྱོགས་ཇི་འདྲ་ཡོད་ངོས་བཟུང་བའི་
སྒོ་ནས་བསྲུང་དགོས་སོ།།
དེ་ལ་ཚུལ་ཁྲིམས་ཉམས་པའི་རྒྱུ་ནི་གཙོ་བོ་བཞི་སྟེ། བླང་དོར་གྱི་གནས་
ལ་རྨོངས་པའི་མི་ཤེས་པ་དང་། དེ་ལ་མ་གུས་པའི་བློ་སྐྱེ་བ་དང་། བག་མེད་
པ་དང་། སྤྱིར་ན་ཉོན་མོངས་མང་བ་སོགས་ཡོད་པ་ཤེས་ནས་དེ་རྣམས་ལ་སོ་
སོར་གཉེན་པོ་བསྟེན་དགོས། དེས་ན་ཚུལ་འདི་འདྲ་ཞིག་གིས་ཐོག་ནས་ཚུལ་
ཁྲིམས་རྣམ་པར་དག་པའི་གཞི་ལེགས་པར་ཚུགས་པ་ལ་ཅི་ཐུབ་ཐུབ་ཀྱིས་བརྩོན་
པར་བྱའོ།། །།
101



སེམས་རྩེ་གཅིག་ཏུ་གནས་པའི་ཐབས་
བསམ་གཏན་བསྒོམ་པ།
༄༅། །དེ་ལྟར་ལུས་ངག་གི་ཉེས་སྤྱོད་རགས་པ་རྣམས་གནས་སྐབས་བཀག་
སྟེ་ཚུལ་ཁྲིམས་རྣམ་པར་དག་པའི་གཞི་ཚུགས་པ་ཞིག་གིས་ཉེས་སྤྱོད་དེ་རྣམས་
གང་ལས་འབྱུང་བའི་ཉོན་མོངས་པའི་སེམས་ཀྱི་དྲི་མ་གཏན་ནས་དག་པའི་ལམ་
དངོས་ལ་བསྟེན་འདོད་ན། སེམས་དམིགས་པ་ལ་རྩེ་གཅིག་ཏུ་གནས་པའི་
བསམ་གཏན་མེད་མི་རུང་བ་ཡིན་ནོ། །དེ་ལྟ་བུའི་སེམས་རྩེ་གཅིག་པ་མེད་
ན་ལམ་ལ་ཇི་ཙམ་འབད་ཀྱང་ནུས་པ་མི་ཐོན་པས་དེ་ལྟར་རྩེ་གཅིག་ཏུ་ལྷན་ནེ་
འཇོག་ཐུབ་པའི་བསམ་ཏན་བསྒོམ་པ་ལ་བསླབ་པར་བྱའོ། །དེ་ཡང་རྣམ་ཀུན་
ང་ཚོས་འགྲོ་འཆགས་ཉལ་འདུ ག་གི་ཉིན་རེའི་བྱ་བ་གང་གི་སྐབས་ཡིན་ནའང་
ང་ཚོའི་སེམས་ཀྱི་གནས་སྟངས་དང་། དེའི་འཆར་སྒོ་སྣ་ཚོགས་པ་རྣམས་
ལ་བརྟག་དཔྱད་བྱེད་པ་ཡིན་ན། སེམས་དེ་བྱ་བ་གང་ཡིན་རུང་དེ་ལ་དམིགས་
པ་གཅིག་ཏུ་གཏད་ནས་མི་གཡེང་བར་སྡོད་པ་ཤིན་ཏུ་དཀོན། ང་ཚོ་ལས་
དང་པོ་བའི་སེམས་འདི་སྤྲེའུ་སྨྱོན་པ་ནང་བཞིན་སྐད་ཅིག་གཅིག་ཀྱང་ལྷོད་དེ་སྡོད་
མི་ཐུབ་པར་ཡུལ་གཅིག་ནས་གཅིག་ཏུ་འཕོ་འགྲོ་བ། ད་ལྟ་དེབ་འདི་ཀློག་ནས་
སེམས་པ་བསྒྲིམས ཏེ་ཡོད་ནའང་ལམ་སེང་གང་འདྲ་སེ་གཡེང་མི་ཤེས་པར་
102



བསམ་བློ་གཞན་ཞིག་གི་སྟེང་སླེབས་འགྲོ། ང་ཚོ་མང་པོ་ཞིག་གིས་རྣམ་ཀུན་
སེམས་དེ་བྲེལ་ཟིངས་ཆེ་བས་ལས་ཀ་མང་པོ་ཞིག་མི་དྲན་པའི་སྐབས་མར་ལྷོད་
བབས་ཏེ་ཉིན་རེའི་ཁ་འདོན་བྱེད་པའི་འགོ་ཚུགས་པ་ན་གཞི་ནས་བསམ་མནོ་ཆེད་
དུ་གཏོང་མི་དགོས་པར་ལས་ཀ་མང་པོ་ཞིག་ངམ་ངམ་ཤུགས་ཤུགས་ཀྱིས་དྲན་
ཡོང་བ་འདི་སེམས་ལ་བརྟན་པ་མེད་པ་གཡེང་བ་ཤུགས་ཆེན་པོ་ཡོད་པའི་རྟགས་
ཡིན།
གནས་ཚུལ་འདི་འདྲ་ཞིག་གི་འོག་ཏུ་བསྡད་ཚེ་ལུས་འདི་གནས་ཤིན་ཏུ་དབེན་
པ་མི་མེད་ལུང་སྟོང་ནགས་སྟུག་པོའི་ནང་དུ་ཡོད་ཀྱང་། སེམས་ཀྱི་སྤྲེའུ་དེ་
རྟག་ཏུ་རྩེད་མཆོང་སྣ་ཚོགས་ཀྱི་སྒོ་ནས་མགོ་བོ་འཁོར་བ་མ་གཏོགས་བློ་ཆོས་
ལ་གཏད་པའི་དུས་ཁོམ་རྩ་བ་ནས་མེད་པར་གྱུར་པས་ཡ་ང་བའི་གནས་ཡིན། དེ་
ལྟ་བུའི་ངང་དུ་མི་ཚེ་ཧྲིལ་པོ་རྒྱབ་བྲག་ལ་འབྱར་ནས་ཆོས་ལ་སྐྱེལ་ཁུལ་བྱས་ཀྱང་
ས་ཆོད་ཆེན་པོ་མི་ཡོང་བ་ཡིན་ཏེ། ཉམས་རྟོག་ཆུང་ཚགས་ནས་རྒྱུན་སྐྱོང་བའི་
མཐུད་སྦྱོར་མཁན་གྱི་བསམ་གཏན་གྱི་རྩི་མེད་པའི་ཕྱིར་རོ། །དེ་ཡང་དཔེར་
ན་སྐྱེས་བུས་སྟ་རེས་ཤིང་གཅིག་གཅོད་པའི་བྱ་བ་ཕྲན་ཚེགས་ཤིག་ལའང་།
རྐྱེན་དུ་མ་འཛོམས་པའི་ཐོག་ནས་འདོད་དོན་ཤིང་བཅད་པ་དེ་གྲུབ་པ་ཡིན་པ་དེ་
བཞིན་དུ། སྤང་བྱ་ཡུན་རིང་ནས་འདྲིས་པའི་ཉོན་མོངས་པའི་སེམས་ཀྱི་དྲི་
མའི་རྒྱུན་གཅོད་པ་ལའང་། ཚུལ་ཁྲིམས་རྣམ་པར་དག་པ་བསྲུང་བ་སྐྱེས་
བུའི་ལག་པ་ལྟ་བུ་དང་།. ཤིན་ཏུ་སྲོང་པོའི་སྟ་རེའི་ཡུ་བ་ལྟ་བུའི་བསམ་གཏན་
103



རྩེ་གཅིག་པ་དང་། ཤིང་གཅོད་ནུས་ཀྱི་ཤིན་ཏུ་རྣོ་བའི་སྟ་རེ་ལྟ་བུའི་ཤེས་རབ་
བཅས་གསུམ་མ་ཚོགས་ན་དོན་མི་འགྲུབ་པ་ཡིན། དེ་འདྲ་སོང་ཙང་རྒྱལ་
སྲས་ཆེན་པོ་ཞི་བ་ལྷས་སྤྱོད་འཇུག་ཏུ།
ཞི་གནས་རབ་ཏུ་ལྡན་པའི་ལྷག་མཐོང་གིས།
ཉོན་མོངས་རྣམ་པར་འཇོམས་པ་ཤེས་བྱས་ནས།།
ཐོག་མར་ཞི་གནས་བརྩལ་བྱ་་ ཞེས་གསུངས་པའི་ཕྱིར་རོ།།
སེམས་རྩེ་གཅིག་པའི་བསམ་གཏན་ཞིག་བསྒྲུབས་ན་ནི་དགེ་མཚན་ཤིན་ཏུ་
ཆེ་བ་ཡིན་ཏེ། རྗེ་བཙུན་ཙོང་ཁ་པ་ཆེན་པོས་ལམ་རིམ་ཉམས་མགུར་དུ།
བསམ་གཏན་སེམས་ལ་དབང་སྒྱུར་རྒྱལ་པོ་སྟེ།།
བཞག་ན་གཡོ་མེད་རི་ཡི་དབང་པོ་བཞིན།།
བཏང་ན་དགེ་བའི་དམིགས་པ་ཀུན་ལ་འཇུག།
ལུས་སེམས་ལས་སུ་རུང་པའི་བདེ་ཆེན་འདྲེན།།
ཞེས་བློ་ལ་འཆར་བདེ་བའི་ཐོག་ནས་གསུངས་པ་ནང་བཞིན་རེད།
དེ་ལྟ་བུའི་སེམས་ཀྱི་གནས་ཆ་དེ་ནི་ང་ཚོས་སྒྲུབ་མི་ཐུབ་པ་མིན་ཏེ་ང་ཚོའི་
རྒྱུད་ལ་རང་ཆས་སུ་སེམས་དམིགས་པ་ལ་རྩེ་གཅིག་ཏུ་ངང་གིས་གཏད་ཐུབ་པའི་
ཁྱད་ཆོས་དྲན་པ་ཟེར་བ་ཞིག་ཡོད། དེ་ཡོད་པ་ཇི་ལྟར་ཤེས་ཟེར་ན། ང་
ཚོའི་ཉམས་མྱོང་གི་ཐོག་ནས་ཤེས་ནུས་ཏེ། དཔེར་ན་ང་ཚོས་སོ་སོ་གང་ལ་
དབྱིངས་ཞུགས་པའི་རྩེད་མོའི་རིགས་སམ། ཡང་གློག་བརྙན་ལྟ་བུའི་ལྟད་
404



མོ་ཞིག་བལྟས་ཚེ་ཆུ་ཚོད་ནས་ཆུ་ཚོད་བར་རིག་པ་གཅིག་ཏུ་སྒྲིམ་ཏེ་མི་གཡེང་
བར་སྡོད་ཐུབ་ཀྱི་ཡོད། དེ་འདྲའི་སྐབས་ལ་གཞན་ཞིག་གིས་སྐད་ཆ་གལ་
ཆེན་པོ་ཞིག་བཤད་པ་ཡིན་ནའང་ལེགས་པོར་མི་གོ་གཡས་གཡོན་ལ་མི་འགྲོ་ཡར་
མར་བྱེད་མཁན་ཡོད་ནའང་སེམས་མི་གཡེང་ཐུབ་པ་འདི་འདྲ་འོང་རྒྱུ་ཡོད།
བསམ་གཏན་ཞེས་སེམས་རྩེ་གཅིག་པ་དེའང་ཆེད་དུ་གཉེར་ནས་ཡིད་གཏད་ནས་
སྦྱངས་ན་ནམ་ཞིག་རང་གིས་གང་འདོད་པའི་དམིགས་པ་དེ་ལ་རང་དབང་དུ་ཡིད་
རྩེ་གཅིག་ཏུ་མི་གཡེང་བར་གནས་ཐུབ་པ་འོང་བ་ཞིག་ལ་ཟེར་བ་ཡིན་པས་རྩ་བ་
ངོ་བོའི་ཆ་ནས་ད་ལྟ་ང་རང་ཚོའི་རྒྱུད་ལ་རང་ཆས་སུ་ཡོད་པའི་བློའི་ཁྱད་ཆོས་
ཤིག་ཡིན་པས་དེ་ལས་ལོགས་སུ་ཕྱི་རོལ་ནས་གསར་ཏུ་བསྒྲུབ་དགོས་པ་དེ་འདྲ་
མིན། །
འོ་ན་དེ་འདྲ་བའི་གལ་ཆེ་བའི་སེམས་རྩེ་གཅིག་པ་དེའི་ངོ་བོ་གང་ཡིན། དེ་
སྒྲུབ་པའི་མཐུན་རྐྱེན་ཇི་ལྟར་ཚང་དགོས། སྒྲུབ་ཚུལ་ཇི་ལྟར་ཡིན་ཟེར་ན་
ཅུང་ཟད་བཤད་པར་བྱའོ། །སེམས་རྩེ་གཅིག་པ་མཐར་ཐུག་པ་ལ་ཞི་གནས་
ཟེར་བ་ཡིན་ལ་དེ་ནི་སེམས་ཕྱི་རོལ་དུ་འཕྲོ་བའི་འདུ་འཛིའི་གཡེང་བ་རྣམས་ཞི་
ཞིང་༑ ཇི་ལྟར་འདོད་པའི་དམིགས་པ་ལ་ལྷན་ནེ་གནས་པ་ཞིག་ལ་ཟེར། ཞི་
གནས་འདི་སེམས་ཀྱི་གནས་ཆ་བརྟན་པོར་ནམ་གྱུར་པ་ན་ཐོབ་པ་ཞིག་ཡིན་པས་
དེ་སྒྲུབ་པའི་ཚེ་ནའང་གཙོ་བོར་སེམས་དམིགས་པ་གཅིག་ལ་གཡོ་མེད་དུ་ལྷན་
ནེ་སྡོད་པའི་འཇོག་སྒོམ་གྱི་ཐོག་ནས་སྒྲུབ་དགོས་པ་ཡིན་ནོ།། ཞི་གནས་སྒྲུབ་
105



པ་ལ་ཐོག་མར་ཕྱི་ནང་གི་མཐུན་རྐྱེན་གལ་ཆེ་བ་འགའ་ཤིག་ཚོགས་དགོས་ཏེ།
རྒྱ་བོད་ཀྱི་གཞུང་ཆེན་མོ་རྣམས་ལས་མཐུན་རྐྱེན་གཙོ་ཆེ་བ་དྲུག་གསུངས་སོ།།
༡ མཐུན་པའི་ཡུལ་ན་གནས་པ་ནི། ཞི་གནས་སྒོམ་པ་པོ་དེ་ཟས་གོས་སོགས་
མཁོ་དགུའི་ཡོ་བྱད་རྣམས་དཀའ་འཚེགས་ཆེན་པོ་མེད་པར་རྙེད་ཐུབ་པ་མ་ཟད་
མི་དང་གཅན་གཟན་གྱི་འཇིགས་པ་མེད་པའི་ཞི་བདེའི་གནས་ཤིག་དགོས། དེའི་
སྟེང་རང་དང་ལྟ་ཕྱོགས་མཚུངས་པའི་དགེ་བའི་གྲོགས་དང་ལྡན་པས་གྲོ གས་
བཟང་བའི་གནས་ཤིག་དགོས་པ་ཡིན།
༢ འདོད་པ་ཆུང་བ་ནི། ཆས་གོས་དང་རྒྱུ་ནོར་ལོངས་སྤྱོད་བཟང་པོའམ་
མང་པོ་ལ་ལྷག་པར་ཆགས་པ་མེད་པ་ཞིག་དགོས་ཏེ་གཞན་དུ་ན་བློ་དེའི་ཕྱོགས་
སུ་འགྲོ་ཉེན་ཆེ་བའི་ཕྱིར་རོ།།
༣ ཆོག་ཤེས་པ་ནི། རང་ལ་ཟས་གོས་དང་། ཡོ་བྱད་གང་ཡོད་པ་དེས་
ཆོག་ཤེས་བྱ་ཐུབ་པ་ཞིག་དགོས།
༤ བྱ་བ་མང་པོ་ཡོངས་སུ་སྤངས་པ་ནི། དགྲ་འདུལ་གཉེན་སྐྱོང་དང་། ཉོ་
ཚོང་ལ་སོགས་པའི་འཇིག་རྟེན་གྱི་བྱ་བཞག་དུ་མ་ལ་མགོ་འཁོར་བ་དང་། ཡང་
སྨན་རྩིས་དང་ཐུན་མོང་བའི་རིགས་གནས་དང་། ལོ་རྒྱུས་སྨྲ་བ་ལ་སོགས་
པའི་ཤེས་བྱའི་རིགས་མང་པོར་མགོ་འཁོར་བ་སོགས་མི་རིགས་པས་གནས་སྐབས་
དེ་དག་སྤངས་པ་ཞིག་དགོས་སོ།།
༥ ཚུལ་ཁྲིམས་རྣམ་པར་དག་པ་ནི། སྒྲུབ་པ་པོ་དེ་མ་མཐར་ཚུལ་འཆལ་
106



མི་དགེ་བའི་ལས་ལ་མི་འཇུག་པར་ཉེས་སྤྱོད་ལས་སྡོམ་པའི་ཚུལ་ཁྲིམས་དང་
ལྡན་པ། ནང་ཆོས་ཀྱི་བསླབ་བྱའི་སྙིང་པོ་གཞན་ལ་འཚེ་བ་སྤངས་པའི་ཀུན་
སྤྱོད་རྣམ་པར་དག་པ་ཞིག་དགོས།
༦ འདོད་པ་ལ་སོགས་པའི་རྣམ་རྟོག་ཡོངས་སུ་སྤངས་པ་ནི། འདུས་བྱས་
ཀྱི་ཆོས་ཀུན་སྐད་ཅིག་གིས་འཇིག་པའི་མི་རྟག་པའི་རང་བཞིན་དུ་ཤེས་ཤིང་། ཚེ་
འདི་སྣང་གི་སྲིད་པའི་ཕུན་ཚོགས་གང་ཡིན་རུང་མཐར་ཐུག་ན་ཡིད་བརྟན་མི་
རུང་བས་སྙིང་པོ་ཅུང་ཟད་ཀྱང་མེད་པའི་ཚུལ་བསམ་ནས་དེ་རྣམ ས་ལ་ཞེན་
ཆགས་མེད་པ་ཞིག་དགོས་སོ།།
དེ་རྣམས་ཀྱི་ནང་ནས་ཚུལ་ཁྲིམས་དག་པ་དང་། འདོད་པ་ལ་ཉེས་དམིགས་
སུ་བལྟ་བ་དང་། མཐུན་པའི་ཡུལ་ལ་གནས་པ་གཙོ་བོ་ཡིན་པར་གསུངས་སོ།
དེ་ཡང་ང་རང་ཚོ་ལས་དང་པོ་པ་རྣམས་ནི། དང་པོ་ཉིད་ནས་སེམས་ནང་
ནས་སྒྲིགས་ཚུགས་བརྟན་པོ་ཞིག་ཚུགས་རྒྱུ་ཕྲན་བུ་དཀའ་བས། སྔ་འཕྲོས་
གནས་དབེན་པ་ཁུ་སིམ་ས་ཞིག་བསྟེན་ཏེ་སེམས་ཕྱི་རོལ་དུ་གཡེང་བའི་ཕྱིའི་རྐྱེན་
རྣམས་གཡོལ་ཐབས་བྱེད་པ་གལ་ཆེ། སྤྱིར་དཀའ་ངལ་གང་དང་གང་ཡིན་
རུང་དེ་འགོག་པ་ན་ཐབས་ཤེས་མི་འདྲ་བ་གཉིས་ཡོད་དེ།
གནས་སྐབས་དེ་ལས་གཡོལ་ཏེ་མི་འབྱུང་བའི་ཐབས་བྱ་བ་དང་། ཡང་
ན་དེ་ཡོང་དུ་བཅུག་ནས་དེ་ལ་དངོས་སུ་གདོང་ལེན་བྱེད་དེ་འགོག་པ་གཉིས་ཡོད་
པ་ལས་ཐབས་ལམ་ཕྱི་མ་དེ་ཏན་ཏན་ནུས་ན་ཤུགས་ཆེ་ཡང་ལས་དང་པོ་པར་
107



ཤིན་ཏུ་དཀའ་བས་གནས་སྐབས་ཐབས་ལམ་དང་པོ་དེ་བསྟེན་པ་གལ་ཆེའོ།།
གཞི་གནས་སྒྲུབ་ཚུལ་དངོས་ལ་ཐབས་ཤེས་མི་འདྲ་བ་སྣ་ཚོགས་ཡོད་ཀྱང་
འདིར་འཕགས་པ་ཐོགས་མེད་ཀྱིས་དབུས་མཐའི་རྣམ་འབྱེད་དུ་གསུངས་པ་ལྟར་
ཉེས་པ་ལྔའི་གཉེན་པོ་འདུ་བྱེད་བརྒྱད་བསྟེན་པའི་སྒྲུབ་ཚུལ་མདོར་བསྡུས་ཤིག་
ཤོད་ཀྱི་ཡིན། དེ་ཡང་ང་ཚོའི་རྒྱུད་ལ་སེམས་རྩེ་ག ཅིག་ཏུ་ལྷན་ནེ་གནས་སུ་
མི་འཇུག་པའི་རྒྱུ་རྐྱེན་མང་པོ་ཡོད་པའི་ནང་ནས་གཙོ་ཆེ་བ་ནི། ཏིང་ངེ་འཛིན་
སྒོམ་པ་ལ་མི་སྤྲོ་བ་དེའི་མི་མཐུན་ཕྱོགས་འདོད་པའི་རྣམ་རྟོག་སྣ་ཚོགས་པའི་རྗེས་
སུ་འཇུག་པ་ལ་སྤྲོ་བའི་ལེ་ལོ་དང་གཅིག ཡང་ཏིང་ངེ་འཛིན་སྒྲུབ་པའི་ཚེའང་
གང་དམིགས་པར་བཟུང་བའི་རྟེན་དེ་ཉིད་ཡང་ནས་ཡང་དུ་བརྗེད་པ་དང་གཉིས།
དམིགས་རྟེན་མ་བརླག་ཀྱང་སེམས་ཡང་ན་འཕང་དམའ་དྲག་པས་བྱིངས་ནས་
སྡོད་པ་དང་། ཡང་འཕང་མཐོ་དྲག་པས་རྒོད་པའི་དབང་དུ་ཤོར་བ་དང་གསུམ།
དེ་གཉིས་གང་རུང་གི་དབང་དུ་ཤོར་བ་ངོས་བཟུང་ཡང་དེ་སྤོང་བའི་གཉེན་པོ་མི་
བ སྟེན་པ་དང་བཞི། བྱིང་རྒོད་ཀྱི་སྐྱོན་མེད་ནའང་གཉེན་པོ་དྲན་ཤེས་ཤུགས་
ཆེ་དྲགས་པས་བཏང་སྙོམས་སུ་མི་འཇོག་པ་དང་ལྔའོ། །སྐྱོན་དེ་ལྔ་མ་བཟློག་
ན་ཏིང་ངེ་འཛིན་མཚན་ཉིད་དང་ལྡན་པ་ཞིག་མི་སྐྱེ་བས་དེ་དག་སྤོང་དགོས་ལ་
དེ་ཡང་གཉེན་པོ་འདུ་བྱེད་བརྒྱད་བསྟེན་པའི་སྒོ་ནས་འགོག་དགོས་སོ། །འདུ་
བྱེད་བརྒྱད་ནི། ལེ་ལོའི་གཉེན་པོ་བཞི་སྟེ།
103



༡ སེམས་རྩེ་གཅིག་ཏུ་གནས་པའི་ཏིང་ངེ་འཛིན་གྱིས་ཡོན་ཏན་མཐོང་བའི་དད་
པ་དང་།
༢ དེ་དོན་དུ་གཉེར་བའི་འདུན་པ་དང་།
༣ ཏིང་ངེ་འཛིན་བསྒོམ་པ་ལ་རྒྱུན་ལྡན་དུ་བརྩོན་འགྲུས་རྩོམ་པ་དང་།
༤ ཉིན་མཚན་གང་དུའང་དགེ་བ་ལ་སྦྱོར་བའི་ཚེ་སྐྱོ་དུབ་ཀྱི་ངལ་བ་མི་འབྱུང་
བར་ལུས་སེམས་དགའ་བདེའི་ཉམས་ཀྱིས་རྒྱས་པར་བྱེད་པའི་ཤིན་སྦྱངས་བཅས་
བསྐྱེད་དགོས་སོ། །
༥ དམིགས་བརྟེན་ནོར་བའི་བརྗེད་ངེས་ཀྱི་གཉེན་པོར་སེམས་དམིགས་པ་ལ་
ཐུ་རེ་འཇོག་པའི་དྲན་པ་བསྟེན་དགོས། །
༦ བྱིང་རྒོད་ཀྱི་གཉེན་པོར་ནི་སེམས་ལ་ནང་ནས་བྱ་ར་བྱེད་པའི་ཤེས་བཞིན་
དང་། །
༧ གཉེན་པོ་མངོན་པར་འདུ་མི་བྱེད་པའི་གཉེན་པོར་ནི་འདུ་བྱེད་པ་ཡང་ནས་
ཡང་དུ་སེམས་པ་དང་།
༨ གཉེན་པོ་འདུ་བྱེད་དྲགས་པའི་གཉེན་པོར་ནི་སེམས་རྣལ་དུ་འཇོག་པའི་འདུ་
བྱེད་བཏང་སྙོམས་བསྟེན་དགོས་པ་ཡིན་ནོ།།
སེམས་རྩེ་གཅིག་པ་སྒྲུབ་པའི་སྒོམ་རྒྱབ་པའི་ཚེ་དེ་ལྟ་བུའི་དོན་གནད་རྣམས་
བློ་ལ་ངེས་པར་བྱས་ཏེ་ཉམས་ལེན་བྱེད་དགོས། དེང་དུས་ཕྱི་མི་མང་པོ་ཞིག་
ཤར་ཕྱོགས་ཀྱི་ཆོས་ལུགས་སྤྱི་དང་། ལྷག་པར་ནང་ཆོས་ལ་དོ་སྣང་ཆེ་ཆེར་
109



བྱེད་པའི་རྒྱུ་མཚན་གཙོ་བོ་ཞིག་ནི་སྒོམ་གྱི་ཐོག་ནས་ཡིན་པས་སྒོམ་ཟེར་བ་དེ་
ཁེ་ཕན་ཆེན་པོ་ཡོད་པར་མཐོང་གི་ཡོད། སྤྱིར་བཏང་བྱས་ན་ནང་ཆོས་ནང་སྒོམ་
ཉམས་ལེན་བྱེད་པ་འདི་སེམས་ཀྱི་ཉེས་སྐྱོན་སེལ་ནས་ཐར་པ་དང་ཐམས་ཅད་
མཁྱེན་པའི་གོ་འཕང་ཐོབ་པའི་ཆེད་དུ་ཡིན་པ་ཐེ་ཚོམ་མེད་ནའང་། སྒོམ་རྒྱབ་
པ་དེ་ལ་འཕྲལ་སེལ་གྱི་སེམས་ཀྱི་ཞི་བདེ་དང་། ངལ་བསོའི་བདེ་སྐྱིད་དང་། ནང་
ནས་བློ་བག་ཕེབས་ཡོང་བའང་ཡོད་པས་སྒོམ་གྱི་གྲུབ་འབྲས་ཐོན་པར་སྐྱེ་བ་མང་
པོ་སྒུག་དགོས་པ་དེ་འདྲ་མ་རེད།
འོ་ན་འདི་འདྲའི་སྒོམ་ཇི་ལྟར་རྒྱབ་དགོས་ཟེར་ན་འདིར་དཔེ་མཚོན་ལས་
སླ་བ་གཉིས་འགྲེལ་བཤད་བྱེད་ཀྱི་ཡིན། དེ་ལ་དང་པོར་སྔ་དྲོ་སངས་པའི་
དུས་ལྟ་བུར་གནས་ཕྲན་བུ་ཁུ་སིམ་ས་ཞིག་ཏུ་བསྡད་ནས་སེམས་ལྷོད་ཕབ་སྟེ་སྒོམ་
གྱི་ཐུན་འདིའི་རིང་ངས་སེམས་གང་དུའང་མི་གཡེང་བར་བྱེད་སྙམ་པའི་བློའི་
འཕེན་པ་བཏང་། གདན་བདེ་པོ་ཞིག་གི་སྟེང་ལུས་དྲང་པོར་སྲོང་སྟེ་དབུགས་
རིང་ཙམ་ཞིག་ཡར་འཐེན། དེ་ནས་ག་ལེར་དབུགས་ཕྱིར་བཏང་པ་དང་།
ནང་དུ་རྔུབ་པ་གཉིས་ལ་དམིགས་པ་གཏད་དེ་དེ་ཡང་དབུགས་རྩོལ་བ་ཆེ་དྲགས་
པ་མ་ཡིན་པ། ཞན་པ་མ་ཡིན་པ་ཆེ་ཆུང་རིང་ཐུང་རན་པོ་ཞིག་འཐེན་ནས་
སེམས་ཀྱིས་དབུགས་འབྱུང་རྔུབ་གཉིས་ལ་གཅིག་ཏུ་བརྩིས་ནས། གྲངས་
གཅིག་ནས་བཅུ་བཅོ་ལྔའི་བར་ཡིད་ཀྱིས་བརྩིས་ནས་སེམས་ལྷན་ནེ་འཇོག་དགོས།
ཡང་ན་དབུགས་ལེན་པ་དང་གཏོང་བའི་ཚེ་སྣ་རྩེའི་ཐད་དུ་རླུང་འགྲོ་འོང་གི་རེག་
110



བྱ་མྱོང་བའི་ཚོར་བ་ཞིག་ཡོད་པ་དེ་ལ་སེམས་ལྷན་ནེ་བཞག་སྟེ་ད་རླུང་ནང་དུ་
འོང་ངོ་། ད་ནི་ཕྱིར་འགྲོའོ་ཞེས་བསམ་ནས་སྒོམ་མོ།། ཡང་ན་ལྟོ་བའི་
ཐད་དམིགས་པ་གཏད་དེ་དབུགས་གཏོང་བའི་སྐབས་ལྟོ་བའི་འགུལ་བསྐྱོད་ལ་
སེམས་ལྷན་ནེ་བཞག་ནས་ད་ལྟོ་བ་འབུར། ད་ལྟོ་བ་འཇགས་ཞེས་བསམས་
ནས་སྒོམ་བྱེད་པ་སོགས་གང་བློ་་ ་ལ་བདེ་བ་དེ་རྒྱུན་ལྡན་དུ་བྱས་ན་ཕན་ཐོགས་
ཆེན་པོ་འོང་། གང་ལྟར་ཡང་ཉིན་ཤས་རིང་བརྟགས་དཔྱད་བྱས་ཏེ་ཐབས་
ལམ་གཅིག་འདེམས་ཟིན་པའི་རྗེས་སུ་རིགས་མི་འདྲ་བ་མང་པོ་མི་སྒོམ་པར་གཅིག་
རང་ལ་ནུས་པ་བསྒྲིལ་ན་ས་ཆོད་ཆེ། དབུགས་འབྱུང་རྔུབ་ལ་དམིགས་ནས་
རྩེ་གཅིག་པའི་སྒོམ་རྒྱབ་པ་འདི་ལ་ཁྱད་ཆོས་ཆེ་ཤོས་ཤིག་ནི་གང་ལ་དམིགས་
པའི་རྟེན་ནི་དབུགས་ཡིན་པས་དེ་ང་ཚོས་སྣང་མེད་དུ་རང་བཞིན་གྱིས་དུས་རྟག་
ཏུ་འཐེན་དགོས་པའི་དམིགས་པ་མ་བརྗེད་པ་དང་། དེ་ལ་ཆེད་དུ་བསྒྲིམས་
ཏེ་དམིགས་པ་བློ་ལ་གཟུང་དགོས་པའི་དཀའ་ངལ་སོགས་མི་ཡོང་བས་ལས་སླ།
ཡང་ཐབས་ཤེས་གཞན་ཞིག་ནི། དམིགས་རྟེན་བརྟན་པ་ཐུབ་དབང་གི་
སྐུ་ལྟ་བུ་ཞིག་མདུན་ན་བཞག་སྟེ་དེ་ལ་སེམས་ལྷན་ནེ་འཇོག་ནའང་འགྲིགས། དེ་
ལ་སྔོན་འགྲོའི་གྲ་སྒྲིགས་ནི་གོང་དང་འདྲ་ལ། དངོས་གཞིའི་ཉམས་ལེན་གྱི་
ཚེ་མིག་ཐུབ་དབང་གི་སྐུ་བརྙན་དེར་མི་གཡེང་བར་བལྟས་ཏེ། སེམས་སྒྲིམ་
ལྷོད་རན་པོ་ཞིག་གི་ཐོག་ནས་སྐུ་བརྙན་ཡིད་ལ་བྱེད། ནམ་ཞིག་མིག་སྐུ་བརྙན་
དེར་ལྟ་བ་བརྗོད་པ་ལྟ་བུར་བྱས་ནས་ཡིད་ལ་ཤར་བའི་སྐུ་བརྙན་དེ་ཕྲ་ལམ་མེར་



ཤར་ཐུབ་པ་ཞིག་འོང་། གལ་ཏེ་ཤར་ནའང་ཡུད་ཙམ་ཡུད་ཙམ་སྡོད་པ་མ་
གཏོགས་བརླག་འགྲོ་བ་ལྟ་བུར་འོང་བས་ཡིད་ཞུམ་མི་དགོས། དེ་ནི་ཚང་
མ་ལ་འོང་ཞིང་རིམ་པས་དྲག་ཏུ་འགྲོ་བ་ཡིན། སྒོམ་དངོས་གཞིའི་སྐབས་
སེམས་ཧ་ཅང་སྒྲིམ་དྲགས་པའང་མ་ཡིན་པ་ཡང་ལྷོད་དྲགས་པའང་མ་ཡིན་པར་
སེམས་གྲུང་ཞིང་རྣོ་ཡང་སྒྲིམ་ལྷོད་ཆ་སྙོམས་པོ་ཞིག་དགོས། གལ་ཏེ་སྒོམ་
གྱི་ཐུན་རིང་དམིགས་རྟེན་བརླག་སྟེ་སེམས་གཞན་དུ་གཡེང་བར་ཤེས་པ་ན་དལ་
བུས་སེམས་ཚུར་བཀུག་སྟེ་དམིགས་རྟེན་དེར་ལྷན་དུ་གཞག་དགོས། དེ་འདྲའི་
ཐོག་ནས་རིམ་པས་ཡར་རྒྱས་འགྲོ་བ་ཐེ་ཚོམ་མེད། དེ་ལ་ལས་དང་པོ་བའི་
སྐབས་སུ་དེ་ལྟ་བུའི་སྒོམ་བྱེད་པའི་ཚེ་ཐུན་རིང་མི་ཉན། ཐུན་ཐུང་ཙམ་རེ་
ཇེ་མང་བྱེད་ཐུབ་ན་དེ་ཙམ་གྱིས་ནུས་ཤུགས་ཆེ་བ་ཡིན། །
ཞི་གནས་གྲུབ་པའི་ཚད་ནི། གོང་དུ་བཤད་པའི་རྩེ་གཅིག་པ་སྒྲུབ་པའི་
ཉམས་ལེན་རྒྱུན་རིང་དུ་བཏང་པའི་དབང་གིས་ནམ་ཞིག་འབད་རྩོལ་ཤུགས་ཆེན་
པོདམིགས་བསལ་མི་དགོས་པར་སེམས་དམིགས་པ་ལ་རྩེ་གཅིག་ཏུ་ལྷན་ནེ་གནས་
པའི་ཏིང་ངེ་འཛིན་གྱི་ངང་དུ་ཧྲིལ་གྱིས་འགྲོ་བ་ཞིག་འོང་ལ། དེ་འདྲ་བའི་
གནས་ཆ་བརྟན་པོ་དང་ལྡན་པའི་སེམས་དེ་ལུས་སེམས་གང་སྡོད་སྡོད་དུ་བཀོལ་
དུ་མི་རུང་བའི་གནས་ངན་ལེན་དང་བྲལ་བའི་ཤིན་སྦྱངས་མཚན་ཉིད་པས་ནམ་
ཟིན་པ་ན་ཞི་གནས་མཚན་ཉིད་ཚང་བ་ཐོབ་པ་ཡིན། དེ་འདྲ་བའི་སེམས་ནི་
ཡིད་ཤིན་ཏུ་གསལ་ཆའི་ངར་དང་ལྡན་པ་དང་། དམིགས་པ་ལ་མི་གཡེང་
112



བར་རྩེ་གཅིག་ཏུ་སྡོད་པའི་གནས་ཆ་དང་ལྡན་པ་དང་། ཚོར་བ་སིམ་པའི་
རྣམ་པ་ཅན་གྱི་བདེ་ཉམས་དང་ལྡན་པ་བཅས་ཁྱད་ཆོས་གསུམ་དང་ལྡན་པའི་
སེམས་ཀྱི་གནས་ཁྱད་པར་ཅན་ཞིག་ཏུ་སོང་བ་ཡིན་པར་གཞུང་ཆེན་མོ་རྣམས་
ལས་གསུངས་སོ།། དེ་འདྲ་བའི་སེམས་བརྟན་པོ་ནི་དཔེ་ཆ་རྣམས་ལས་དཔེ་
ཁ་ཤས་ཀྱི་སྒོ་ནས་མཚོན་ནས་གསུངས་ཏེ། རླབས་ཀྱི་གཡོ་བ་བྲལ་བའི་རྒྱ་
མཚོ་ཤིན་ཏུ་བརྟན་པ་ལྟ་བུ། གཡོ་བ་མེད་པར་ལྷན་ནེ་དམིགས་པ་ལ་རྩེ་གཅིག་
ཏུ་གནས་པའི་ཉམས་མར་མེ་རླུང་གིས་མ་བསྐྱོད་པར་གསལ་དྭངས་སུ་ལྷམ་མེར་
གནས་པ་ལྟ་བུ། ཤེས་པའི་རྒྱུན་མི་གཡོ་བ་དལ་གྱིས་སྐད་ཅིག་སྔ་མ་སྔ་མ་
ཕྱི་མ་ཕྱི་མར་འཕོ་བ་ཆུ་བོ་དལ་འབས་ཀྱི་ཉམས་དང་ལྡན་པ། ནམ་མཁའ་
མཐའ་མེད་པར་མཁའ་ལྡིང་གཤོག་རྩལ་ཅན་གྱི་འཕུར་ལྡིང་གང་འདོད་དུ་བྱེད་
པ་ལྟ་བུའི་སེམས་ལས་རུང་དུ་སོང་བ་བཅས་ཀྱི་ཁྱད་ཆོས་བསམ་གྱི་མི་ཁྱབ་པ་
འོང་བ་ཡིན་ནོ།། །།
113



ལམ་དངོས་ཆོས་རབ་ཏུ་རྣམ་འབྱེད་ཀྱི་
ཤེས་རབ་བསྐྱེད་པ།
༄༅། །དེ་ལྟར་ལུས་ངག་གི་ཉེས་སྤྱོད་ལེགས་པར་སྡོམ་པའི་ཚུལ་ཁྲིམས་
ཀྱིས་གཞི་བཟུང་སེམས་རྩེ་གཅིག་པའི་གནས་ཆ་བརྟན་པོ་དང་ལྡན་པ་ཞིག་གིས་
སེམས་ཀྱི་ཉེས་སྐྱོན་ཉོན་མོངས་པའི་དྲི་མ་མཐའ་དག་རྩ་བ་ནས་མེད་པར་བཟོ་
བ་ལ་ཤེས་རབ་ཀྱི་བསླབ་པ་ལ་བརྟེན་དགོས་ཏེ། དྲི་མ་འཇོ མས་པའི་གཉེན་
པོ་དངོས་ནི་ཆོས་རབ་ཏུ་རྣམ་འབྱེད་ཀྱི་ཤེས་རབ་ཡིན་པའི་ཕྱིར་རོ། །དེ་ཡང་
སྔོན་གྱི་རྒྱ་གར་མཁས་པ་ཚོས་བསླབ་པ་གསུམ་པོ་དེ་འཁོར་ལོས་བསྒྱུར་བའི་རྒྱལ་
པོའི་ལག་ཏུ་བཟུང་བའི་མཚོན་ཆའི་འཁོར་ལོ་དང་དཔེ་དོན་སྦྱར་ནས་འགྲེལ་བཤད་
བྱས་སྐབས་ཚུལ་ཁྲིམས་ཀྱི་བསླབ་པ་ནི་འཛིན་པར་བྱེད་པའི་ལྟེ་བ་ལྟ་བུ་དང་།
ཏིང་ངེ་འཛིན་ནི་བརྟན་པར་བྱེད་པའི་མཐའི་མུ་ཁྱུད་ལྟ་བུ་དང་། ཤེས་རབ་
ནི་དངོས་སུ་གཅོད་པར་བྱེད་པས་རྣོ་བའི་རྩིབས་ལྟ་བུ་ཡིན་གསུངས་པ་འདི་ལ་
གོ་རྒྱུ་ཡོད་དེ། གཞི་ཚུལ་ཁྲིམས་དག་པ་ཞིག་གི་ཐོག་ནས་བློ་རྩེ་གཅིག་པས་
ཆོས་རྣམས་ཀྱི་གནས་ལུགས་རིག་དགོས་པར་གོ་ནུས་སོ། །སྤྱིར་ནང་པ་རང་
གི་རྩ་བའི་ལམ་གྱི་འགྲོ་སྟངས་དང་བསྟུན་ནའང་ཤེས་རབ་གལ་ཆེ་ཤོས་སུ་བརྩི་
དགོས་པ་ཤེས་ཐུབ་ཀྱི་རེད། གང་ལགས་ཟེར་ན། གོང་དུ་བཤད་ཟིན་པ་



ལྟར་ནང་པ་སངས་རྒྱས་པའི་ལུགས་སྲོལ་ལྟར་ན་ལྷ་མཐུ་ཆེན་པོའམ། ཡང་
འཇིག་རྟེན་གྱི་བྱེད་པ་པོ་ཞིག་ལ་སྨོན་ལམ་བཏབ་པ་གཙོ་བོར་མི་བཟུང་བར། གང་
ཟག་རང་ཉིད་ཀྱིས་མི་ཤེས་པ་སེལ་བའི་བློ་གྲོས་དངོས་སུ་བསྐྱེད་དེ་གནས་ལུགས་
ཤེས་པའི་སྒོ་ནས་སེམས་ཀྱི་དྲི་མ་བག་ཆགས་དང་བཅས་པ་རིམ་གྱིས་དག་དགོས་
པ་ནི་རྩ་བའི་ལྟ་ཕྱོགས་ཤིག་ཡིན་པ། བདག་ཉིད་བདག་གི་མགོན་ཡིན་ཞིང་།།
ཞེས་སོགས་ཀྱིས་ཤེས་ནུས་པ་ལྟར། སངས་རྒྱས་བཅོམ་ལྡན་འདས་ཞེས་
རྩ་ཆེན་པོར་བརྩི་བའི་སྟོན་པ་ཡིན་ནའང་གདུལ་བྱ་ལ་རང་གིས་ཇི་ལྟར་གཟིགས་
པའི་ཆོས་སྟོན་པའི་སྒོ་ནས་མགོན་སྐྱབས་མཛད་པ་མ་གཏོགས་རྫུ་འཕྲུལ་དང་
མཐུ་སྟོབས་འབའ་ཞིག་གི་ཐོག་ནས་སེམས་ཅན་རྣམས་སྡུག་བསྔལ་ལས་བསྒྲལ་
བའི་ཐབས་རྫིག་པོ་ཞིག་སྟོན་པའི་ནུས་པ་མེད། དེ་འདྲ་སོང་ཙང་ཐབས་མཁས་
ལ་ཐུགས་རྗེ་ཆེན་པོ་དང་ལྡན་པའི་སྟོན་པས་ཐབས་ཤེས་རྣམ་པ་སྣ་ཚོགས་པའི་
ཐོག་ནས་ཕྱིས་ཀྱི་གདུལ་བྱ་རྣམས་ཆོས་རབ་ཏུ་རྣམ་འབྱེད་ཀྱི་ཤེས་རབ་སྐྱེ་བའི་
ཆེད་དུ་འབད་རྩོལ་གནང་སྟེ་ནུས་པ་ཡོངས་སུ་རྫོགས་པ་དེའི་སྟེང་དུ་སྤུངས་ཡོད།
རྒྱལ་སྲས་ཆེན་པོ་ཞི་ལྷས་སྤྱོད་འཇུག་ཏུ། །
ཡན་ལག་འདི་དག་ཐམས་ཅད་ནི།།
ཐུབ་པས་ཤེས་རབ་དོན་དུ་གསུངས།།
ཞེས་སངས་རྒྱས་བཅོམ་ལྡན་འདས་ཀྱིས་སྦྱིན་པ་དང། ཚུལ་ཁྲིམས། བཟོད་
པ༑ བརྩོན་འགྲུས། བསམ་གཏན་སོགས་ཕ་རོལ་ཏུ་ཕྱིན་པའི་ལམ་ཉམས་
འ15



ལེན་རྣམས་དང་། དེ་བཞིན་དུ་ཐབས་ཀྱི་ཉམས་ལེན་སྣ་ཚོགས་པ་ཐམས་ཅད་
མཐར་ཐུག་ཤེས་རབ་དྲི་མ་མེད་པ་བསྐྱེད་པའི་དོན་དུ་བཀའ་བསྩལ་པ་གསལ་
པོ་གསུངས་པ་དེ་ལྟར་རེད། བཅོམ་ལྡན་འདས་རང་ཉིད་ཀྱིས་ཀྱང་མདོ་སྡུད་
པ་ལས།
དམུས་ལོང་མིག་བུ་མེད་པར་བྱེ་བ་ཁྲག་ཁྲིག་རྣམས།།
ལམ་ཡང་མི་ཤེས་གྲོང་ཁྱེར་འཇུག་པ་ག་ལ་འགྱུར།།
ཤེས་རབ་མེད་ན་མིག་མེད་ཕ་རོལ་ཕྱིན་ལྔ་འདི།།
མིག་བུ་མེད་པས་བྱང་ཆུབ་རེག་པར་ནུས་མ་ཡིན།།
གང་ཚེ་ཤེས་རབ་ཀྱིས་ནི་རབ་ཏུ་འདོན་གྱུར་པ།།
དེ་ཚེ་མིག་རྙེད་གྱུར་ཅིང་འདི་ཡི་མིང་འཐོབ་བོ།།
ཞེས་ཤེས་རབ་ཕར་ཕྱིན་ནི། ཕར་ཕྱིན་གཞན་རྣམས་ཀྱི་མིག་ལྟ་བུ་དང་། འདི་
མེད་ན་ལམ་གཞན་ཐམས་ཅད་བགྲོད་མི་ཤེས་པའི་དམུས་ལོང་ལྟ་བུར་འགྱུར་
འགྲོ་བར་གསུངས་ཡོད།
སྤྱིར་ཤེས་རབ་ཀྱི་དབྱེ་བ་མི་འདྲ་བ་མང་དུ་ཡོད་ཀྱང་། གལ་ཆེ་ཤོས་ནི་ཆོས་
རྣམས་ཀྱི་གནས་ལུགས་བདག་མེད་པ་རྟོགས་པའི་ཤེས་རབ་བསྐྱེད་པ་འདི་ཡིན།
གང་ཡིན་ཟེར་ན། སེམས་ཅན་རྣམས་ཐོག་མ་མེད་པ་ནས་འཁོར་བར་འཆིང་
བའི་རྒྱུའི་གཙོ་བོ་ནི་སྔར་བཤད་ཟིན་པ་ལྟར་ལས་དང་ཉོན་མོངས་པའི་དབང་གིས་
ཡིན་ཅིང་། དེ་གཉིས་ལས་ཉོན་མོངས་པ་དབང་བཙན་ལ་ཉོན་མོངས་པ་ཡང་
16



མཐར་ཐུག་ན་རྩ་བ་བདག་འཛིན་མ་རིག་པ་དེ་ལ་ཐུག་པ་ཡིན་ལ། དེར་མ་
ཟད་མི་འདོད་པའི་སྡུག་བསྔལ་སྣ་ཚོགས་པ་འདི་ཡང་རྩ་བ་སེམས་མ་དུལ་བ་
དང་༑ དེ་ཡང་ཡུལ་གྱི་གནས་ལུགས་སྤྱི་དང་། ལྷག་པར་བདག་གི་ངོ་བོ་
ཕྱིན་ཅི་ལོག་ཏུ་འཛིན་པའི་བློ་འཁྲུལ་པ་རྨོངས་པ་ཞིག་ལ་བརྟེན་ནས་བྱུང་བས་
དེ་བསལ་བའི་ཐབས་བདག་མེད་རྟོགས་པའི་ཤེས་རབ་སྐྱེ་དགོས་པ་གནད་དུ་ཆེ།
ཞིབ་ཏུ་དཔྱད་ན་ང་ཚོའི་བློ་ལྷན་སྐྱེས་ལ་རང་བཞིན་གྱིས་ངའོ་སྙམ་དུ་འཛིན་པའི་
བློ་བརྟན་པོ་ཞིག་ཡོད་ཅིང་། དེའི་འཛིན་སྟངས་ལ་ངའམ་བདག་ཟེར་བ་རང་
གི་ལུས་དང་སེམས་ཚོར་བ་སོགས་གང་ཡང་མ་ཡིན་མཁན། དེ་རྣམས་ཀྱི་
དཔོན་པོ་ལྟ་བུ་ཚུགས་ཐུབ་རང་དབང་བ་རྟག་པ་བརྟན་པོ་ཞིག་ཡོད་པར་བཟུང་།
དེ་ནི་བློ་ལ་ང་འགྲོ། ངས་ཟ། ངས་འཐུང་། ངས་ཚོར་ཟེར་བ་ན་དེ་
འདྲའི་བདེ་སྡུག་མྱོང་བ་པོ་གཙོ་བོ་འདྲ་པོ་ཞིག་སྒོ་ངའི་ནང་གི་སེར་རིལ་ལྟ་བུ་སྙིང་
གི་དཀྱིལ་དེར་ཡོད་པ་ལྟ་བུ་ཞིག་བློ་ལ་འཆར་གྱི་ཡོད། དེ་ལྟ་བུའི་བདག་དེ་
ང་ཚོས་དུས་རྟག་ཏུ་རྩ་ཆེ་ཤོས་སུ་བྱས་ཏེ་གཅེས་པར་བཟུང་བས་བདག་ལ་ཆགས་
པར་བྱས་ནས་བདག་དང་གཞན་ཞེས་རིས་སུ་ཕྱེ། དེའི་སྟེང་དུ་ངའི་སེམས། ངའི་
ལུས། ངའི་ཉེ་འཁོར། ངའི་ཁང་པ། ངའི་བཟའ་ཟླ། ངའི་ལུང་པ་ཞེས་
སོགས་བདག་གིར་བཟུང་བའི་ཆོས་ལ་ཞེན་པ་དྲག་པོ་སྐྱེས། དེ་འདྲའི་བདག་
དང་བདག་གིར་ཞེན་པའི་བློས་བདག་གི་བདེ་བ་ལ་སོགས་པར་འདོད་ཆགས།
གཞན་གྱིས་དེ་ལ་གནོད་དོགས་པའི་བློས་གཞན་ལ་ཞེ་སྡང་དང་ཕྲག་དོག་སོགས་
147



སྐྱེ༑ ཉོན་མོངས་པ་དྲག་པོ་དེ་རྣམས་ཀྱི་གཞན་དབང་དུ་གྱུར་པ་ན་རང་ལ་
རང་དབང་མེད་པ་ལྟ་བུ་ཡིན་པས་ལས་འདྲ་མི་འདྲ་སྣ་ཚོགས་བྱས་ཏེ་རང་གཞན་
རྣམས་འཕྲལ་ཕུགས་གཉིས་ཀར་འཕུང་བའི་རྒྱུ་གསོག་པ་ཡིན་ནོ།།
དེ་འདྲ་སོང་ཙང་སློབ་དཔོན་ཟླ་བ་གྲགས་པས་དབུ་མ་འཇུག་པར།
ཉོན་མོངས་སྐྱོན་རྣམས་མ་ལུས་འཇིག་ཚོགས་ལ།།
ལྟ་ལས་བྱུང་བར་བློ་ཡིས་མཐོང་གྱུར་ཅིང་།།
བདག་ནི་འདིའི་ཡུལ་དུ་རྟོགས་བྱས་ནས།།
རྣལ་འབྱོར་པ་ཡིས་བདག་ནི་འགོག་པར་བྱེད།།
ཅེས་གསུངས་པ་ལྟར་སེམས་ཀྱི་འཆིང་བ་ཉོན་མོངས་པའི་ཉེས་སྐྱོན་ལས་གྲོལ་
བར་འདོད་པའི་སྐྱེས་བུ་རྣམས་བདག་མེད་པ་མཐོང་བའི་ཤེས་རབ་བསྐྱེད་པ་ལ་
འབད་དགོས་སོ།། ནམ་ཞིག་བདག་མེད་པའི་གནས་ལུགས་རྟོགས་པའི་བློས་
བདག་འཛིན་མ་རིག་པ་འདི་བློ་འཁྲུལ་པ་ཡུལ་ལ་ཕྱིན་ཅི་ལོག་ཏུ་འཛིན་པ་གཞི་
རྟེན་རྩ་བ་ནས་མེད་པ་ཞིག་ཏུ་མཐོང་བ་ན། མེའི་དྲོད་ཀྱིས་ཁྱབ་པས་གྲང་
རེག་མེད་པར་བཟོ་བ་ན། གྲང་རེག་ལ་བརྟེན་ནས་སྐྱེ་བའི་འབྲས་བུ་འཁྱག་
ནས་འདར་བ་དང་། ལུས་ཀྱི་བ་སྤུ་ལངས་པ་ལ་སོགས་པ་རང་ཤུགས་ཀྱིས་
མི་འབྱུང་བར་བྱ་བ་བཞིན་དུ་བདག་འཛིན་མ་རིག་པ་ལ་བརྟེན་ནས་སྐྱེ་བའི་ཆགས་
སྡང་གི་བློ་ངན་པ་རྣམས་དང་། དེ་རྣམས་ཀྱི་འབྲས་བུ་སེམས་རབ་ཏུ་མ་ཞི་
བ་དང་། ཡིད་མི་བདེ་བ་སྡུག་བསྔལ་སོགས་རང་གི་ངང་གིས་རིམ་པས་རྩ་
118



བ་རུལ་པའི་སྡོང་པོ་བཞིན་དུ་འགྱེལ་ནས་འགྲོ་བ་ཡིན་ནོ།།
དེ་འདྲའི་ཐོག་ནས་རིག་པ་ཡེ་ཤེས་ཀྱི་བློ་དངོས་སུ་སོ་སོའི་རྒྱུད་ལ་བསྐྱེད་
པར་བྱས་ནས་བདག་འཛིན་མ་རིག་པ་མེད་པར་བཟོ་བ་མ་གཏོགས་སྨོན་ལམ་
རྒྱབ་པ་གཅིག་པུའམ། ཡང་སེམས་ཀྱི་འཆར་སྒོ་ཐམས་ཅད་བཀག་ནས་
ཅི་ཡང་ཡིད་ལ་མི་བྱེད་པའི་རྩོམ་འཇོག་རྣམ་རྟོག་བཀག་པ་ཙམ་གྱིས་ཉོན་མོངས་
པའི་དྲི་མ་དག་མི་ནུས་པ་གསལ་པོ་ཤེས་ཐུབ། འོ་ན་ཆོས་རྣམས་ཀྱི་གནས་
ལུགས་བདག་མེད་པ་མཐོང་དགོས་ན། དེ་ལ་ཐོག་མར་བདག་མེད་པའི་དོན་
གཏན་ལ་ཕབ་དགོས། དེ་ཡང་སྔོན་དུ་རང་སྟེང་དུ་བསམ་དགོས་ཏེ། བློ་
འཁྲུལ་པ་ཐམས་ཅད་རང་གི་བདག་ཉིད་ལེགས་པར་ངོས་མི་འཛིན་པར་ཕྱིན་ཅི་
ལོག་ཏུ་ཞེན་པའི་དབང་ལས་བྱུང་བ་ཤ་སྟག་ཡིན་ནོ། །དེ་ནི་གོང་དུ་རགས་
ཙམ་བཤད་པ་ལྟར་ངའམ་བདག་ཟེར་བ་འདི་ད་ལྟ་ང་རང་ཚོས་མ་བཅོས་པའི་
བློ་ལྷན་སྐྱེས་ཀྱི་ཇི་ལྟར་བཟུང་བ་ནང་བཞིན་ཆ་མེད་རིལ་པོ་སྐད་ཅིག་སྔ་ཕྱི་ཀུན་
ཏུ་གནས་པའི་རྒྱུན་རྟག་པ་སྙིང་གི་དཀྱིལ་དུ་གནས་པ་དེ་འདྲ་ཞིག་ཡོད་དམ་མེད་
དཔྱོད་དགོས། གལ་ཏེ་དེ་ལྟར་ཡོད་ན་ནི་བདག་གམ་ང་ཞེས་ཐ་སྙད་ཐོགས་
འོས་པའི་གཞི་ནི་ལུས་དང་སེམས་གཉིས་ལས་འགྲོ་ས་མེད་ལ། ལུས་ནི་ཆ་
ཤས་སུ་ཕྱེ་ནས་ཤིན་ཏུ་ཕྲ་བ་རྡུལ་ཕྲན་གྱི་སྟེང་ནས་སམ། ཡང་ཚོགས་པ་རང་
ཉིད་ཀྱི་ཆ་གང་གི་སྒོ་ནས་ཀྱང་བདག་གི་མཚན་གཞིར་འཇོག་ཤིན་ཏུ་དཀའ་ལ།
དེང་དུས་ནུབ་ཕྱོགས་པའི་ལྟ་གྲུབ་སྨྲ་བ་འགའ་ཤས་ཀྱིས་ཚན་རིག་ལ་གཞི་བཅོལ་ ་



ཏེ་ཀླད་པའི་རྫས་ཀྱི་སྟེང་ནས་གང་ཟག་གི་ངོ་བོ་འཇོག་པ་འོང་ཡང་དེ་ནི་ཞིབ་ཏུ་
དཔྱད་ན་ཕུང་པ་བདག་ཏུ་འདོད་པའི་ཁོངས་སུ་གཏོགས་པ་ཡིན། སེམས་
བདག་ཡིན་མིན་ལ་དོགས་པ་ཏན་ཏན་ཟ་རུང་མོད། འོན་ཀྱང་བསམ་མནོ་
ཞིབ་ཏུ་བཏང་ནས་དཔྱད་ན་བདག་ནི་ཆ་མེད་གཅིག་པུའི་ཆོས་ཤིག་དགོས་ལ།
སེམས་དང་རྣམ་ཤེས་ནི་སྐད་ཅིག་སྔ་ཕྱི་དུ་མའི་རྒྱུན་མཐུད་ནས་འདི་ནི་སྔོ་འཛིན་
རྣམ་ཤེས་སོ། །འདི་ནི་རོ་མངར་མོ་ཚོར་བའི་ལྕེ་ཤེས་སོ། །ཞེས་རྣམ་
ཤེས་རྣམས་རང་རང་གི་ངོ་བོ་ལོགས་སུ་འཛིན་རྒྱུ་ཡོད་པ་ལྟ་བུར་སྣང་བ་མ་
གཏོགས་དོན་ངོ་མར་གོང་བུ་དེ་འདྲ་མེད། །
དེར་མ་ཟད་ང་རང་ཚོའི་བློ་ལྷན་སྐྱེས་ལ་ཞེ་ཐག་པ་ནས་ང་ཚོའི་སེམས་མི་
གསལ་བ་སྐྱོན་བཅས་དེ་སངས་རྒྱས་ཀྱི་ཐུགས་དྲི་མ་མེད་པ་ཞིག་དང་བརྗེ་ས་བྱུང་
ན་སྙིང་ཐག་པ་ནས་བརྗེ་འཐོས་པ་སྙམ་པ་ཡོད་པས་དེ་འདྲས་བརྗེ་སྒྱུར་བྱས་པའི་
ཤུལ་དུ་ཁེ་ཐོབ་མཁན་གྱི་བདག་གཅིག་ལོགས་སུ་ཡོད་པར་འཛིན་གྱི་ཡོད་པ་གསལ་
པོ་དེ་ནས་ཀྱང་ཤེས་ནུས། ལུས་དང་སེམས་ལས་ལོགས་སུ་བདག་གམ་ང་
ཞེས་པ་ཞིག་ཟུར་དུ་ཡང་འཇོག་ས་མེད། ཡང་གྲུབ་མཐའ་གཞན་གྱིས་འདོད་
པ་ལྟར་བདག་དེ་རྟག་པ་དང་ཆ་མེད་དུ་འདོད་ན་དེ་ནི་ང་ཚོའི་བློ་ལྷན་སྐྱེས་ལ་ངའོ་
སྙམ་དུ་སེམས་པའི་བློ་སྐྱེ་བ་ན་བདེ་སྡུག་མྱོང་བ་པོ་དང་། ལས་བྱེད་པ་པོ་སོགས་
སྣང་བ་འདི་དང་འགལ་བར་གྱུར་རོ།།
དེ་ལྟ་བུའི་བདག་འགོག་ཚུལ་དེ་ལ་སྔོན་གྱི་ནང་པའི་མཁས་གྲུབ་ཚོས་རིགས་
，
།
io



པ་མི་འདྲ་བ་རྣམ་ལྔའི་གཏན་ཚིག་དང་། རྣམ་བདུན་གྱི་རིགས་པ་སོགས་སྣ་
ཚོགས་གསུངས་ཡོད་ཀྱང་དེ་ཐམས་ཅད་ཀྱང་མཐར་ཐུག་ན་བདག་དང་བདག་
གཞིའི་ཕུང་པོ་གཉིས་རང་བཞིན་གྱི་གཅིག་དང་། ཐ་དད་གང་ཡིན་ལ་བརྟགས་
ན ས་དཔྱོད་པ་འདི་ལ་འབྲེལ་ལོ། །དེ་ཡང་ཙོང་ལ་པགས་པ་ཕྱི་ནང་དུ་མ་ཡོད་
ཅིང་༑ ཕྱི་མ་ཕྱི་མ་ནང་མ་ནང་མ་ལ་བལྟོས་ཏེ་ཅུང་ཟད་རགས་སུ་ཡོད་པ་
དེ་བཞིན་དུ་བདག་འཛིན་ཟེར་བ་དེ་ལའང་ཕྲ་རགས་རིམ་པ་མང་པོ་ཞིག་ཡོད་
པ་ཚོད་དཔག་ནུས་ལ། དེ་རྣམས་རགས་རིམ་ནས་མེད་པར་བཟོ་དགོས་པ་
ཡིན་པས་བདག་མེད་ཟེར་བའི་མེད་རྒྱུའི་བདག་དེ་ལ་ཡུལ་ཅན་གྱི་འཛིན་སྟངས་
བཞིན་དུ་དགག་བྱ་ཕྲ་རགས་དུ་མ་ཞིག་ཡོད་པར་གསལ་པོ་རེད། བཅོམ་
ལྡན་འདས་ཀྱིས་ཀྱང་མདོ་ལས།
ཇི་ལྟར་ཡན་ལག་ཚོགས་རྣམས་ལ།།
བརྟེན་ནས་ཤིང་རྟར་བརྗོད་པ་ལྟར།།
དེ་བཞིན་ཕུང་པོ་རྣམས་བརྟེན་ནས།།
ཀུན་རྫོབ་སེམས་ཅན་ཞེས་བྱའོ།།
ཞེས་འཁོར་ལོ་དང་གཟར་བུ་སོགས་ཡན་ལག་སྣ་ཚོགས་ཚོགས་པ་ལ་བརྟེན་ནས་
ཤིང་རྟ་ཞེས་ཐ་སྙད་བརྗོད་པ་བཞིན་དུ། གཟུགས་སོགས་ཕུང་པོ་རྣམས་ལ་
བརྟེན་ནས་སེམས་ཅན་ཞེས་འདོགས་པར་གསུངས་སོ།། གོང་གི་རིགས་པ་
དེ་ཕྱི་རོལ་གྱི་ཆོས་གཟུགས་སྒྲ་སོགས་ལ་སྦྱར་ནས་དཔྱད་ན་བདག་བཞིན་དུ་ཆོས་
121



ཐམས་ཅད་རང་གི་བདག་ཉིད་ཚུགས་ཐུབ་པ་ཅུང་ཟད་ཀྱང་མེད་པ་སྟོང་པ་
ཉིད་ཀྱི་རང་བཞིན་ཤ་སྟག་ཏུ་གནས་པར་ཤེས་ནུས། དཔེར་ན་གཟུགས་ཅན་
གྱི་ཆོས་རགས་པ་མེ་ཏོག་ལྟ་བུ་ཞིག་གི་ངོ་བོ་ལ་དཔྱད་ན། དེ་འདྲ་བ་དེ་རྒྱུ་
རྐྱེན་སྣ་ཚོགས་པ་འདུས་པ་ལས་བྱུང་བ་ནི་ལྟ་ཅི་སྨོས། མེ་ཏོག་ཁོ་རང་གི་
ངོ་བོ་ལ་བརྟགས་ནའང་འདབ་མ་དང་། ཟེ་འབྲུ། སྡོང་བུ་དང་། ལོ་མ་
སོགས་ཆ་ཤས་མང་པོ་ཞིག་ཚོགས་ཙམ་ལ་བརྟེན་ནས་བཏགས་པ་མ་གཏོགས་
དེ་ལས་ལོགས་སུ་མེ་ཏོག་ཅེས་རང་དབང་དུ་ཚུགས་ཐུབ་པའི་ཆོས་ཤིག་མེད་
པ་ཤེས་ནུས་ལ། ཆ་ཤས་རེ་རེ་ཡང་བློས་ཞིབ་ཏུ་དཔྱད་ན་དེ་རྣམས་ཀྱང་
རང་རང་གི་ཆ་ཤས་ཕྲ་མོ་སྣ་ཚོགས་པ་འདུས་པ་ཙམ་ལ་བརྟེན་པ་དང་། མཐར་
ཐུག་ན་རྡུལ་ཕྲ་མོ་ལ་ཐུག་འགྲོ་ཞིང་། དེ་ཡང་ཇི་སྲིད་རྡུལ་ཕྲན་གྱི་ངོ་བོ་གནས་
ཕྱིན་ཆད་ལ་ཤར་ལྷོ་ནུབ་བྱང་དང་། སྟོད་སྨད་སོགས་ཕྱོགས་ངོས་སོ་སོར་
རེག་པའི་ཆ་ཤས་བསལ་དུ་ཡོད་པས་ཚུགས་ཐུབ་རང་སྐྱ་བ་ཞིག་གཏན་ནས་མི་
རྙེད་པས་བཙལ་ཚུལ་འདི་འདྲ་བ་ཞིག་གི་སྒོ་ནས་དཔྱད་ན་གཟུགས་ཅན་གྱི་
ཆོས་ཇི་ལྟར་ཡང་རང་གི་ངོ་བོ་བརླག་འགྲོ་བ་འབའ་ཞིག་ཡིན་པ་འདིས་དོན་ལ་
བདེན་པར་མ་གྲུབ་པར་བསྟན་པ་ཡིན།
དེ་བཞིན་དུ་ནང་སེམས་ཀྱི་ཆོས་ལ་བརྟགས་ནའང་ཤེས་པ་གང་དང་གང་
ཡིན་རུང་སྐད་ཅིག་སྔ་ཕྱིའི་རྒྱུན་གྱི་སྟེང་ནས་ངོ་བོ་འཇོག་པ་མ་གཏོགས་སྐད་ཅིག་
སྔ་ཕྱིའི་ཆ་ཕྱེ་ན་མདུན་ན་ཡོད་པའི་དེབ་འདི་འཛིན་པའི་མིག་ཤེས་ཀྱང་འཇོག་
122



ས་མི་རྙེད་པ་ཡིན་པས་དབང་པོའི་ཤེས་པ་དང་། ཡིད་ཀྱི་ཤེས་པ་གང་ལའང་
ཚུགས་ཐུབ་རང་སྐྱ་བ་འདི་འདྲ་ཅུང་ཟད་ཀྱང་མེད་པ་ཤེས་པར་བྱའོ།། དེ་
ལྟ་བུའི་བདག་མེད་པ་མཐོང་བའི་བློ་ཚད་མ་དེ་ལ་སྟོང་ཉིད་རྟོགས་པའི་ཤེས་རབ་
ཅེས་ཟེར་བས་གང་ཐུབ་ཐུབ་ཀྱིས་རང་རྒྱུད་ལ་སྐྱེ་ཐབས་བྱ།
དེང་དུས་ཟབ་མོ་སྟོང་པ་ཉིད་ཀྱི་དབུ་མའི་ལྟ་ཕྱོགས་འདི་ལ་ནུབ་ཕྱོགས་པའི་
ལྟ་གྲུབ་སྨྲ་བ་དང་། ཚན་རིག་པ་དུ་མས་དངོས་འབྲེལ་ཡིད་སྨོན་ཆེན་པོར་
བྱས་ཏེ་དོ་སྣང་དང་སློབ་སྦྱོང་གཏིང་གཟབ་བྱེད་ཀྱི་ཡོད། གང་ཡིན་ཟེར་ན་ལྟ་
ཚུལ་འདི་ཡུལ་དངོས་པོའི་གནས་ལུགས་དང་མཐུན་པ་དང་། ལྷག་པར་ལྟ་
ཕྱོགས་འདིའི་ཐོག་ནས་ཕྱི་ནང་གི་དངོས་པོ་རྣམས་ཀྱི་རྒྱུ་འབྲས་རྟེན་འབྲེལ་ཕྲ་
མོའི་གནས་ཚུལ་མང་པོ་ཞིག་གསལ་དུ་འགྲོ་གི་ཡོད་པ་ངོས་འཛིན་བྱེད་མཁན་
ཡོད༑ ངོས་རང་ལ་ཆ་བཞག་ནའང་སྟོང་པ་ཉིད་ཀྱི་དོན་དེ་ལ་ཅི་ཐུབ་ཐུབ་ཀྱི་
བསམ་མནོ་ཞིག་གཏོང་ཁུལ་བྱེད་ཀྱི་ཡོད།
འོ་ན་ཆོས་རྣམས་དོན་ལ་བདེན་པར་མེད་པ་དང་། ཚུགས་ཐུབ་ཏུ་མ་
གྲུབ་པ་རྟེན་འབྲེལ་ཚོགས་ཙམ་ལ་བརྟེན་ནས་བཏགས་པ་འབའ་ཞིག་ཡིན་ན་ང་
རང་ཚོས་མྱོང་བ་ཚད་མའི་ཐོག་ནས་བདག་དང་གཞན། གཅིག་དང་ཐ་དད།
གཟུགས་ཅན་དང་གཟུགས་ཅན་མ་ཡིན་པ། དཀར་ནག་ཁྲ་སེར། ས་རྡོ་
རི་བྲག་སོགས་ཕྱི་ནང་གི་ཆོས་དངོས་སུ་མཐོང་ཐོས་ཀྱི་ཡུལ་དུ་གྱུར་པ་དང་།
རྟོག་པའི་ཡུལ་དུ་བྱེད་ནུས་པའི་རྟོག་བཏགས་ཀྱི་གནས་ཚུལ་མང་པོ་ཞིག་ཡོད་
123



པ་འདི་རྣམས་ཀྱི་གནས་ཚུལ་གང་ཡིན། དེ་རྣམས་ཇི་ལྟར་ཡོད་པར་འཇོག་
ནུས་ཟེར་ན་བཅོམ་ལྡན་འདས་ཀྱིས་ཏིང་ངེ་འཛིན་གྱི་རྒྱལ་པོའི་མདོ་ལས།
ཇི་ལྟར་ནམ་མཁའ་དྭངས་པར་ཟླ་ཤར་བ།།
དེ་ཡི་གཟུགས་བརྙན་དྭངས་པའི་མཚོར་སྣང་སྟེ།།
ཟླ་བ་ཆུ་ཡི་ནང་དུ་འཕོས་པ་མེད།།
ཆོས་ཀུན་མཚན་ཉིད་དེ་འདྲར་ཤེས་པར་གྱིས།།
ཇི་ལྟར་མི་དག་ནགས་འདིའི་ཁྲོད་འདུག་ནས།།
གླུ་ལེན་སྒྲ་དང་རྒོད་དང་ངུ་བ་ལས།།
བྲག་ཆ་ཐོས་ཀྱང་སྣང་བ་མེད་པ་ལྟར།།
ཆོས་རྣམས་ཐམས་ཅད་དེ་བཞིན་ཤེས་པར་གྱིས།།
གླུ་དང་རོལ་མོ་དེ་བཞིན་ངུ་བ་དང་།།
དེ་ལ་བརྟེན་ནས་བྲག་ཆ་བྱུང་མོད་ཀྱིས།།
སྒྲ་ལ་དབྱངས་དེ་ནམ་ཡང་ཡོད་མ་ཡིན།།
ཆོས་རྣམས་ཐམས་ཅད་དེ་བཞིན་ཤེས་པར་གྱིས།།
ཇི་ལྟར་ཆར་པའི་ཆུ་ཆེན་བབ་པ་ན།།
ཆུ་ཡི་ཆུ་བུར་དག་ནི་ཐ་དད་འབྱུང་།།



བྱུང་བས་ཞིག་སྟེ་ཆུ་ཡི་ཆུ་བུར་མེད།།
ཆོས་རྣམས་ཐམས་ཅད་དེ་ལྟར་ཤེས་པར་གྱིས།།
ཇི་ལྟར་རྨི་ལམ་ན་ཡང་འདོད་བསྟེན་པ།།
སྐྱེས་བུ་སད་པར་གྱུར་པས་མི་མཐོང་སྟེ།
བྱིས་པ་ཤིན་ཏུ་འདོད་ལ་ཆགས་པ་ལྟར།།
ཆོས་རྣམས་ཐམས་ཅད་དེ་ལྟར་ཤེས་པར་གྱིས།།
སྒྱུ་མ་བྱེད་པ་དག་གིས་གཟུགས་སྤྲུལ་ཏེ།།
རྟ་དང་གླང་པོ་ཤིང་རྟ་སྣ་ཚོགས་བྱས། །
ཇི་ལྟར་སྣང་ཡང་གང་ཡང་མེད་པ་བཞིན།།
ཆོས་རྣམས་ཐམས་ཅད་དེ་བཞིན་ཤེས་པར་གྱིས།།
ཇི་ལྟར་བུད་མེད་གཞོན་ནུའི་རྨི་ལམ་ན།།
བུ་ཕོ་བྱུང་ཞིང་ཤི་བ་དེ་མཐོང་ནས།།
བྱུང་ན་དགའ་ཞིང་ཤི་ན་མི་དགའ་ལྟར།།
ཆོས་རྣམས་ཐམས་ཅད་དེ་བཞིན་ཤེས་པར་གྱིས།།
ཞེས་སྒྱུ་མ་དང་། རྨི་ལམ་སོགས་དཔེ་སྣ་ཚོགས་པའི་སྒོ་ནས་བརྫུན་པ་བསླུ་
བའི་ཆོས་ཅན་དུ་གོ་བདེ་ཞིང་ཤིན་ཏུ་གསལ་བར་གསུངས་པ་ལྟར་རེད། འོན་
ཀྱང་དགག་བྱ་ཚུགས་ཐུབ་ཀྱིས་རང་བཞིན་དེ་བཀག་པའི་ཤུལ་དུ་ཆོས་རྣམས་
15



ཇི་ལྟར་ཡོད་ཚུལ་ལྷག་པ་དེ་གང་ཡིན་ངོས་བཟུང་རྒྱུ་ཤིན་ཏུ་དཀའ་བ་ཡིན་ཅིང་།
ལྷག་པར་རང་བཞིན་མེད་པ་ལ་བྱ་བྱེད་ལེགས་པར་འཐད་པའི་ཚུལ་ཇི་ལྟར་ཡིན་
པ་ནི་དེ་བས་ཀྱང་དཀའ་བས་ཉམས་མྱོང་འབའ་ཞིག་གི་ཐོག་ནས་ཤེས་ཐུབ་རྒྱུ་
ཡིན༑ དེ་འདྲ་སོང་ཙང་སྔོན་གྱི་མཁས་གྲུབ་ཚོས་ཆོས་རྣམས་ཐ་སྙད་དུ་ཡོད་
ཚུལ་འགྲེལ་བཤད་གནང་བ་ན། རྐྱེན་ཉིད་འདི་པ་ཙམ། ཞེས་པ་དང་།
མིང་ཙམ་བརྡ་ཙམ། མིང་རྐྱང་བཏགས་ཡོད། ཀུན་རྫོབ་ཙམ། ཐ་སྙད་
དུ་ཡོད་ཙམ། ཞེས་སོགས་ཀྱི་ཐོག་ནས་འགྲེལ་བརྗོད་གནང་བ་མ་གཏོགས་
དེ་ལས་ལོགས་སུ་དེའི་ངོ་བོ་དང་། མཚན་ཉིད་སོགས་གང་ཡིན་ཁྱད་ཆོས་
སྣ་ཚོགས་ཀྱི་སྒོ་ནས་སྒྲུབ་ཕྱོགས་ནས་གསུངས་པས་མ་རྙེད་པ་དེ་ལ་གནད་འགག་
གཅིག་ཡོད། དེ་ལྟར་ཆོས་རྣམས་དོན་ལ་བདེན་པ་མེད་པའི་གནས་ཚུལ་དེ་
ལ་དོན་དམ་པའི་བདེན་པ་དང་། རྒྱུ་རྐྱེན་རྟེན་འབྲེལ་སྣ་ཚོགས་པའི་སྣང་ཚུལ་
དེ་ལ་ཀུན་རྫོབ་བདེན་པ་ཟེར་བས་བདེན་པ་གཉིས་ཟེར་བ་དེ་ངོ་བོ་ཐ་དད་པའི་འབྲེལ་
མེད་ཀྱི་ཆོས་ཁག་གཉི ས་ལ་གོ་མི་རུང་ངོ༌།། མགོན་པོ་ཀླུ་སྒྲུབ་ཀྱིས་རྩ་བ་
ཤེས་རབ་ཏུ།
རྟེན་ཅིང་འབྲེལ་འབྱུང་གང་ཡིན་པ།།
དེ་ནི་སྟོང་པ་ཉིད་དུ་བཤད།།
དེ་ནི་བརྟེན་ནས་བཏགས་པ་སྟེ།1
དེ་ཉིད་དབུ་མའི་ལམ་ཡིན་ནོ།།
1as



་སབ
ཞེས་གསལ་པོ་གསུངས་པ་ལྟར་རེད།
དེ་ལྟ་བུའི་བདག་མེད་པའི་གནས་ལུགས་ཤེས་པའི་ཕན་ཡོན་གཙོ་བོ་ནི་འཁོར་
བའི་རྩ་བ་བདག་འཛིན་མ་རིག་པ་དང་། དེ་ལ་བརྟེན་པའི་སེམས་ཀྱི་དྲི་མ་
ཉོན་མོངས་བག་ཆགས་དང་བཅས་པ་བསལ་ནས་རིག་པ་ཡེ་ཤེས་རྒྱུད་ལ་སྐྱེས་
ཏེ་རིམ་གྱིས་ཆོས་ཐམས་ཅད་མངོན་སུམ་དུ་རྟོགས་པའི་སངས་རྒྱས་ཀྱི་མཁྱེན་
པ་དྲི་མ་མེད་པའི་གོ་འཕང་ཐོབ་ལ། ཕྲལ་དུའང་ཁེ་ཕན་དུ་མ་ཡོད་དེ། རྒྱལ་
སྲས་ཞི་བ་ལྷས་སྤྱོད་འཇུག་ཤེས་རབ་ལེའུའི་མཇུག་ཏུ།
དེ་ལྟར་སྟོང་པའི་དངོས་རྣམས་ལ།།
ཐོབ་པ་ཅི་ཡོད་ཤོར་ཅི་ཡོད།།
གང་གིས་རིམ་འགྲོ་བྱས་པའམ།།
ཡོངས་སུ་བརྙས་པའང་ཅི་ཞིག་ཡོད།
བདེ་བའམ་སྡུག་བསྔལ་གང་ལས་ཡིན།།
མི་དགར་ཅི་ཡོད་དགར་ཅི་ཡོད།།
དེ་ཉིད་དུ་ནི་བཙལ་བྱས་ན།།
གང་ཞིག་སྲེད་ཅིང་གང་ལ་སྲེད།
དཔྱད་ན་གསོན་པོའི་འཇིག་རྟེན་འདི།།
གང་ཞིག་འདིར་ནི་འཆིང་གྱུར་ཏེ།།



འབྱུང་གྱུར་གང་ཡིན་བྱུང་གྱུར་གང་།།
གཤིན་གང་བཤེས་ཀྱང་གང་ཞིག་ཡིན།།
ཐམས་ཅད་ནམ་མཁའ་འདྲ་བར་འདི།།
བདག་འདྲས་ཡོངས་སུ་བཟུང་བར་གྱིས།།
ཞེས་གསུངས་པ་ལྟར། ཆོས་རྣམས་བདེན་པར་མེད་པ་སྒྱུ་མ་ལྟ་བུའི་གནས་
ཚུལ་ལེགས་པར་ཤེས་ན་ནམ་རྒྱུན་ང་རང་ཚོའི་ཧ་ཅང་དམ་འཛིན་བྱས་ནས་
སེམས་མི་བདེ་བ་དང་། ཡིད་འཁྲུགས་པ་འོང་བའི་གཞི་མང་པོ་ཞིག་མེད་
པར་འགྱུར་བས་འཕྲལ་དུའང་ཡིད་ཞི་བདེ་བག་ཕེབས་འོང་བ་མ་ཟད་རྒྱུ་རྐྱེན་རྟེན་
འབྲེལ་ཕྲ་མོའི་ཆོས་ཉིད་ལ་ཡིད་ཆེས་བརྟན་དུ་འགྲོ་བས་ལས་དགེ་སྡིག་གང་ཡིན་
ཀྱང་ཆུང་ཚགས་ཤིག་ལའང་སྣང་ཆུང་མི་བྱེད་པར་གཙིགས་ཆེན་པོར་བྱེད་པ་
དང་༑ བདག་དང་གཞན་ཞེས་རིས་སུ་ཕྱེ་བའི་དམ་འཛིན་གྱིས་བློ་ཤུགས་
ཆུང་དུ་ཕྱིན་པས་གཞན་གྱི་བདེ་སྡུག་ལ་རྩོལ་བ་ཆེར་གྱིས་གཏད་མི་དགོས་པར་
རང་བཞིན་གྱིས་སེམས་ཐུབ་པའི་ཐོག་སྙིང་རྗེ་དང་། གཞན་ཕན་གྱི་བསམ་
པའང་ཇེ་འཕེལ་དུ་འགྲོ དེ་བཞིན་དུ་སློབ་དཔོན་འཕགས་པ་ལྷས།
གང་ཞིག་ཐེ་ཚོམ་ཙམ་གྱིས་ཀྱང་།།
སྲིད་པ་ཧྲུལ་པོ་བྱས་པར་གྱུར།།
ཅེས་ཟབ་མོ་སྟོང་པ་ཉིད་ཀྱི་དོན་ཕྱིན་ཅི་མ་ལོག་པར་རྟོགས་པ་ལྟ་ཅི་སྨོས། གོ་
བ་རགས་པ་ཞིག་ཆགས་སྟེ་ཐེ་ཚོམ་ཟ་བ་ཙམ་གྱིས་ཀྱང་འཁོར་བའི་རྩ་བ་དཀྲུགས་
28



ཐུབ་པ་ཞིག་འོང་གསུངས་པ་འདི་ཤིན་ཏུ་བདེན་པར་སྣང་ངོ༌། །
ལམ་ཉམས་ལེན་གྱི་རིམ་པའི་དབང་དུ་བྱས་ན་ཐོག་མར་བདག་མེད་པ་སྟོན་
པའི་གསུང་རབ་ཐོས་པ་དང་ཀློག་པ་ལ་སོགས་པའི་སྒོ་ནས་སློབ་སྦྱོང་བྱེད། ཐོས་
པའི་དོན་དེ་ཡང་ཡང་དཔྱད་པ་བྱས་ནས་བསམ། བསམ་བྱུང་གི་ངེས་ཤེས་
རྙེད་པའི་དོན་དེ་ཁ་ཕྱིར་ལྟ་རྐྱང་རྐྱང་དུ་མ་སོང་བར་སོ་སོའི་ཤེས་རྒྱུད་ལ་སྦྱར་
ནས་ཡང་ནས་ཡང་དུ་སྒོམ་པར་བྱེད་དགོས་པ་ཡིན་གྱི་དང་པོ་ནས་ཅི་ཡང་ཐོས་
བསམ་སློབ་གཉེར་བྱེད་མི་དགོས་པར་མིག་སྤུ་ཟིང་ཟིང་བྱས་ནས་ཟབ་མོ་སྟོང་
པ་ཉིད་ཀྱི་དོན་སྒོམ་གྱི་ཡོད་ཅེས་ལོ་དང་ཟླ་བ་བརྒྱུད་ནས་བསྡད་ནའང་བློ་ལ་འགྱུར་
བ་ཐོན་པའི་ཉམས་རྟོག་སྐྱེ་རྒྱུ་དཀའ། བསྒོམ་པའི་ཚེའང་ནམ་ཞིག་སྔར་བཤད་
པའི་ཞི་གནས་སེམས་རྩེ་གཅིག་པ་བརྟན་པོ་ཞིག་གཞིར་བཞག་སྟེ་བདག་མེད་པའི་
དོན་ལ་དཔྱོད་པའི་ལྷག་མཐོང་ཁྱད་པར་བ་ཞིག་དྲངས་ཐུབ་པ་བྱུང་ན་ཞི་ལྷག་
ཟུང་འབྲེལ་གྱི་ཏིང་ངེ་འཛིན་ཟེར་བ་དེ་ཐོབ་པས་དེ་ནས་སྟོང་ཉིད་རྟོགས་པའི་ཤེས་
རབ་གོམས་པ་ཤིན་ཏུ་འཕེལ་བའི་སྒོ་ནས་ལམ་གྱི་རྟོག་པ་རྒྱུད་ལ་གོང་འཕེལ་དུ་
འགྲོ་བས་ལམ་བགྲོད་པའི་ས་ཆོད་ཤིན་དུ་ཆེ་བ་ཞིག་འོང་། ལྷག་མཐོང་གི་
སྒོ་ནས་ལྟ་བ་སྐྱོང་ཚུལ་གནས་བསྡུས་པ་ནི། རྗེ་ཙོང་ཁ་པ་ཆེན་པོས་བྱང་ཆུབ་
ལམ་རིམ་ཆེན་མོར།
སྔར་བཤད་པ་ལྟར་ངེས་དོན་ལྟ་བ་རྙེད་པ་དེས་ང་དང་ངའི་འོ་སྙམ་པའི་
འཛིན་པ་གང་ལ་སྐྱེ་བའི་གཞི་བདག་དང་བདག་གི་བ་ལ་རང་བཞིན་མེད་
19



པར་གཏན་ལ་འབེབས་པའི་དུས་དང་འདྲ་བར་སོ་སོར་རྟོག་པའི་ཤེས་
རབ་ཀྱིས་མང་དུ་དཔྱད་ནས་མཐར་དེའི་དོན་ལ་ངེས་པའི་ཤུགས་
བསྐྱེད་དེ། མི་འཕྲོ་བར་འཛིན་པའི་འཇོག་སྒོམ་དང་སོ་སོར་རྟོག་
པའི་ཤེས་རབ་ཀྱིས་དཔྱོད་པ་སྤེལ་མར་བྱའོ། །དེའི་ཚེ་དཔྱད་སྒོམ་
མང་པས་གནས་ཆ་ཆུང་དུ་སོང་ན་འཇོག་སྒོམ་མང་དུ་བྱ་ལ། གནས་
ཆ་སོར་གཞུག འཇོག་སྒོམ་མང་དུ་བྱས་པའི་མཐུས་གནས་ཆ་ཆེ་
བར་སོང་ནས་དཔྱོད་སྙིང་མི་འདོད་པས་མ་དཔྱད་ན་དེ་ཁོ་ན་ཉིད་ལ་
ངེས་པ་བརྟན་ལ་ཤུགས་དྲག་པ་མི་འོང་ཞིང་། དེ་མ་བྱུང་ན་ངེས་
པའི་ལྡོག་ཕྱོགས་བདག་གཉིས་ཡོད་པར་འཛིན་པའི་སྒྲོ་འདོགས་ལ་དེ་
ཙམ་དུ་མི་གནོད་པས་དཔྱད་སྒོམ་མང་དུ་བྱ་པའི་སྒོ་ནས་ཞི་ལྷག་གཉིས་
ཆ་མཉམ་ལ་བསྒོམ་སྟེ། སྒོམ་རིམ་ཐ་མ་ལས། ཡང་གང་གི་
ཚེ་ལྷག་མཐོང་བསྒོམས་པས་ཤེས་རབ་ཤིན་ཏུ་ཤས་ཆེ་བར་གྱུར་པ་
དེའི་ཚེ་ཞི་གནས་ཆུང་བའི་ཕྱིར་མར་མེ་རླུང་ལ་བཞག་པ་བཞིན་དུ་
སེམས་གཡོ་བས་དེ་ཁོ་ན་ཤིན་ཏུ་གསལ་བར་མི་མཐོང་བར་འགྱུར་ཏེ།
དེའི་ཕྱིར་དེའི་ཚེ་ཞི་གནས་བསྒོམ་པར་བྱའོ། །ཞི་གནས་ཤས་ཆེ་
ནའང་གཉིད་ཀྱིས་ཟིན་པའི་མི་བཞིན་དུ་དེ་ཁོ་ན་ཤིན་ཏུ་གསལ་བར་
མཐོང་བར་མི་འགྱུར་ཏེ། དེ་ལྟ་བས་ན་དེའི་ཚེའང་ཤེས་རབ་བསྒོམ་
པར་བྱའོ་ཞེས་སོ། །སྦྱོར་བ་དང་མཇུག་དང་ཐུན་མཚམས་སུ་ཇི་
30



ལྟར་བྱ་བ་ནི་སྐྱེས་བུ་ཆུང་ངུའི་སྐབས་སུ་བཤད་པ་བཞིན་དུ་ཤེས་པར་
བྱའོ༑ །དེ་ལྟར་བདག་མེད་པའི་དོན་སྒོམ་པའི་ཚེ་ན་བྱིང་བ་དང་
རྒོད་པ་བྱུང་བ་ངོས་གཟུང་བ་དང་། དེ་གཅོད་པའི་དྲན་པ་དང་ཤེས་
བཞིན་བསྟེན་ལུགས་དང་། བྱིང་རྒོད་ཀྱིས་མི་མཉམ་པ་མེད་པར་
ངང་གིས་འཇུག་པའི་བཏང་སྙོམས་ཐོབ་པ་ན་རྩོལ་བ་གློད་ལུགས་ལ་
སོགས་པ་ནི་སྔར་ཞི་གནས་ཀྱི་སྐབས་སུ་བཤད་པ་དང་འདྲ་བར་ཤེས་
པར་བྱའོ།།
ཤེར་ཕྱིན་མན་ངག་ལས་ནི་གང་བསྒོམ་པར་བྱ་བའི་ཡུལ་དེ་ཉིད་ལ་
ཞི་གནས་ཀྱི་སྐྱོང་ཚུལ་བྱས་ནས་ཤིན་སྦྱངས་བསྐྱེད་པ་དང་། ཡང་
དེ་ལ་ལྷག་མཐོང་གི་དཔྱད་སྒོམ་བྱས་ནས་ཤིན་སྦྱངས་བསྒྲུབས་ནས།
དེ་དག་སོ་སོར་གྲུབ་པ་ན་ཟུང་དུ་སྦྲེལ་བར་གསུངས་ཏེ། འདི་ལྟར་
ན་དཔྱོད་པ་དང་འཇོག་པ་གཉིས་རྒྱུན་གཅིག་ལ་བྱེད་པའི་ངེས་པ་མི་
སྣང་བས། ཐུན་སོ་སོ་ལ་བྱས་པས་ཀྱང་ཆོག་པར་བཞེད་དོ། །འདིར་
གལ་ཆེ་བ་ནི་རང་གི་མ་རིག་པས་ཇི་ལྟར་སྒྲོ་བཏགས་པའི་འཛིན་སྟངས་
སུན་ཕྱུང་བའི་སྒོ་ནས་དེའི་ལྡོག་ཕྱོགས་རང་བཞིན་གྱིས་སྟོང་པའི་སྟོང་
པ་ཉིད་ཀྱི་སྟེང་དུ་ངེས་པ་ཤུགས་དྲག་བསྐྱེད་ནས་སྟོང་ཉིད་སྒོམ་པ་ཡིན་
གྱི༑ བདག་འཛིན་དང་མ་རིག་པའི་འཛིན་སྟངས་སུན་མ་ཕྱུང་བར་
སྟོང་ཉིད་ཟུར་པ་ཞིག་ལ་བྱས་ནས་བསྒོམས་ཀྱང་བདག་འཛིན་གཉིས་
131



ལ་ཅི་ཡང་མི་གནོད་པས། འདྲེ་ཤར་སྒོར་གནོད་པ་ལ་གླུད་ནུབ་
སྒོར་གཏོང་བ་དང་འདྲའོ་ཞེས་གོང་མ་རྣམས་ཡང་ཡང་གསུངས་པ་
ནི་ཤིན་ཏུ་མད་པར་སྣང་ངོ༌། །དེ་ལྟར་སྔར་བཤད་པ་འདི་དག་ནི་
རགས་པ་ཙམ་ཡིན་གྱི། སྒོམ་པའི་སྐབས་ཀྱི་ཕྲ་མོའི་སྐྱོན་ཡོན་རྣམས་
ནི་བཤེས་གཉེན་མཁས་པ་དག་ལ་བརྟེན་ཏེ། རང་གིས་ཀྱང་བསྒོམས་
ནས་ཤེས་པར་བྱ་དགོས་པས་མ་སྤྲོས་སོ།།
ཞེས་གསལ་བར་གསུངས་པ་འདི་ཡིན་ནོ།།
དེ་ཡང་རིམ་གྱིས་གོམས་པ་ན་ནམ་ཞིག་བདག་མེད་པའི་དོན་ལ་རྩེ་གཅིག་
ཏུ་སེམས་པའི་བློ་དེ་ཟབ་མོ་སྟོང་པ་ཉིད་ཀྱི་དོན་ལ་ཆུ་ལ་ཆུ་བཞག་པ་བཞིན་དུ་
སོང་བས་གང་ཟག་ཁོ་རང་གི་ངོས་ནས་བལྟས་ན་ཡུལ་དང་ཡུལ་ཅན་སོ་སོར་
ཕྱེ་མི་ནུས་པ་གཅིག་ཏུ་སོང་བ་ལྟ་བུའི་མྱོང་བ་ཁྱད་པར་ཅན་འོང་བས་དེ་ལ་སྟོང་
ཉིད་མངོན་སུམ་དུ་རྟོགས་པ་ཟེར་བ་ཡིན། དེའི་ཚེ་གང་ཟག་དེ་ལ་འཕགས་པའི་
གང་ཟག་ཅེས་པའི་མིང་ཐོབ། དེ་ནས་ཀྱང་གོམས་པ་རྒྱུན་བསྲིངས་པ་ན་ནམ་
ཞིག་ང་ཚོའི་རྒྱུད་ཀྱི་བློ་མ་བཅོས་པ་ལྷན་སྐྱེས་ཀྱི་སྟེང་དུ་ཡོད་པའི་བག་ཆགས་
ཀྱང་དག་པའི་སྒོ་ཚུགས་པ་ཞིག་འོང་། དེའི་ཚེ་སྒོམ་ལམ་ཞེས་པ་ཐོབ་ལ་དེ་
ལྟ་བུའི་སྒོམ་ལམ་དེས་ནམ་ཞིག་དྲི་མ་ཕྲ་མོ་ཡང་རྩ་བ་ནས་དག་པར་བྱེད་པའི་
ནུས་པ་ལྷག་པར་ཐོབ་པ་ན་སྒོམ་ལམ་རྡོ་རྗེ་ལྟ་བུའིཏིང་ངེ་འཛིན་ཐོབ་པ་ཡིན་ལ།
དེ་འདྲ་བ་དེས་སེམས་ཀྱི་དྲི་མ་མཐའ་དག་ཤུལ་མེད་དུ་གཏོང་བ་ཡིན་པས་དྲི་མ་
132



སས
བག་ཆགས་དང་བཅས་པ་ཡོངས་སུ་བསལ་ཟིན་པ་ན་ཆོས་ཐམས་ཅད་འགོག་
པ་མེད་པར་མངོན་སུམ་དུ་བརྗེན་པར་མིག་གིས་གཟུགས་ལ་བལྟ་བ་བཞིན་དུ་
མཐོང་ཐུབ་པ་ཞིག་འོང་བས་དེ་དུས་གང་ཟག་དེ་ཡང་དག་པར་རྫོགས་པའི་སངས་
རྒྱས་སུ་གྱུར་པ་ཡིན་ནོ།།
འདིར་ཟབ་མོ་སྟོང་པ་ཉིད་ཀྱི་དོན་ལ་སེམས་སྐབས། རྒྱུན་འཁྱེར་གྱི་
ཉམས་ལེན་ལྟ་བུར་གོ་བདེ་ཞིང་ཡིད་ལ་ཕན་རླབས་ཆེ་བ་མ་ཟད། མདོར་
བསྡུས་པའི་ཚུལ་གྱི་བསམ་སྒོམ་བྱ་བའི་ཆེད་དུ་༧རྒྱལ་མཆོག་བདུན་པ་སྐལ་བཟང་
རྒྱ་མཚོའི་གསུང་མགུར་ནས་ཚིགས་སུ་བཅད་པ་ཤིན་ཏུ་སྙན་འཇེབས་ལྡན་པ་
གཤམ་གསལ་དེའི་དོན་ལ་བསམ་པར་བྱའོ།།
༄༅། །གདོད་ནས་དག་པའི་སེམས་ཀྱི་ངོ་བོ་ཉིད།།
རྗེན་པར་སྟོན་མཛད་དྲིན་ཅན་བླ་མ་དང་།།
དབྱེར་མེད་འཇམ་དཔལ་རྡོ་རྗེ་ཙོང་ཁ་པ།།
བླ་མ་ལྷག་པའི་ལྷ་ཡི་ཞབས་ལ་འདུད།།
གཉིད་ཀྱིས་མྱོས་པའི་ཤེས་ངོར་རྨི་ལམ་ཡུལ།།
སྒྱུ་མས་བསླད་པའི་རྟ་དང་གླང་པོ་སོགས།།
སྣང་བ་ཙམ་ལས་གཞི་དེར་དོན་གྱི་ཆོས།།
གང་ཡང་མེད་པར་བློ་ཡིས་བཏགས་པ་ཙམ།།
133



དེ་བཞིན་བདག་གཞན་འཁོར་བ་མྱང་འདས་སོགས།།
ཆོས་ཀུན་བློ་དང་མིང་གི་ཐ་སྙད་ཀྱིས།།
བཏགས་པ་ཙམ་ལས་གདགས་གཞི་རྣམས་ཀྱི་སྟེང་།།
རང་གི་ཡོད་པ་རྡུལ་ཙམ་མ་མཆིས་སོ།།
དེ་ལྟ་ན་ཡང་མ་རིག་གཉིད་ཐུག་གིས།།
སྦགས་པའི་སོ་སོའི་སྐྱེ་བོའི་ཚོགས་དྲུག་ངོར།།
གང་སྣང་གཞི་དེར་དོན་གྱིས་གྲུབ་པ་ཞིག།
འཆར་ཚུལ་རང་རེའི་བློ་ངན་འདི་ལ་ལྟོས།།
དེ་ལྟར་འཁྲུལ་པའི་བློ་ལ་སྣང་བ་ཡིས།།
ང་སོགས་ངོས་ནས་གྲུབ་པའི་སྡོད་ལུགས་འདི།།
དགག་བྱ་ཕྲ་མོ་ཡིན་པས་བློ་ཡི་ངོར།།
ལྷག་པ་མེད་པར་ཁེགས་པ་ཤིན་ཏུ་གཅེས།།
གལ་ཏེ་ང་ཞེས་ཕུང་པོའི་སྟེང་ཉིད་དུ།།
མིང་ཙམ་ཡིན་པར་རང་ཉིད་ཡོད་གྱུར་ན།།
གཞན་ལ་རག་ལས་ལྟོས་གྲུབ་མི་རུང་བས།།
བདག་ཕུང་ཤར་ནུབ་རི་བཞིན་འབྲེལ་མེད་འགྱུར།།
134



གཞན་ཡང་གཅིག་དང་དུ་མ་རྒྱུ་འབྲས་སོགས།།
རྣམ་པར་བརྟགས་པའི་ངེས་ངོར་དཔྱད་བྱའི་ཆོས།།
ཤུལ་ཙམ་མི་དམིགས་དམིགས་གཏད་ཞིག་པ་ཡི།།
སྟོང་སང་མཁའ་ལྟར་ཤར་བའི་ཤེས་རབ་དེ།།
ལྟ་བ་དངོས་མིན་དེ་དང་དུས་མཚུངས་སུ།།
མི་བརྗེད་དྲན་པས་འཆིར་བཟུང་ཤེས་བཞིན་གྱིས།།
རྒྱངས་སོ་བཙུགས་ནས་ཏིང་འཛིན་བརྟན་པོ་ཡི།།
བདེ་གསལ་མི་རྟོག་སྒོམ་གྱི་ཡང་རྩེར་སོན།།
ཞེས་སོགས་གསུངས་པའི་དོན་ལ་བསམས་ན་ཡིད་འགུལ་ཐེབས་ཆེའོ།། །།



ཐེག་པ་ཆེན་པོའི་ལམ་ལ་སློབ་ཚུལ།
༄༅། །གོང་དུ་བཤད་ཟིན་པ་ལྟར་བོད་དུ་དར་བའི་ནང་ཆོས་འདི་ནི་ཐེག་པ་
ཆེ་ཆུང་སྔགས་དང་བཅས་པ་ཡོངས་སུ་རྫོགས་པ་ཞིག་ཡིན་པས་ང་རང་ཚོ་ཚང་
མ་ཐེག་པ་ཆེན་པོའི་ཆོས་ཉམས་སུ་ལེན་མཁན་ཤ་སྟག་ཆགས་ཡོད། འོ་ན་
ཐེག་པ་ཆེན་པོའི་ལམ་གྱི་ཁྱད་ཆོས་གང་ཡིན། དེ་ལ་འཇུག་ཚུལ་ཇི་ལྟར་ཡིན།
ལམ་ལ་སློབ་པ་ན་ཇི་ལྟར་བྱ་ཞེ་ན་མདོར་བསྡུས་པ་ཞིག་བཤད་པར་བྱའོ། །ཐེག་
པ་ཆེན་པོ་བ་ཞེས་པ་དེ་གཙོ་བོར་བསམ་པའི་ཁྱེར་སོ་མི་འདྲ་བ་ཞིག་དགོས་ཏེ།
རང་ཉིད་འཁོར་བའི་སྡུག་བསྔལ་ལས་གྲོལ་བའི་ཐར་པ་ཐོབ་པ་ཙམ་གྱིས་ཡིད་
མི་ཚིམ་པར་སེམས་ཅན་གཞན་རྣམས་ཀྱང་རང་དང་འདྲ་བར་རང་གི་ངང་
གིས་བདེ་བ་འདོད་པ་དང་། སྡུག་བསྔལ་མི་འདོད་པར་མཚུངས་པ་མ་ཟད།
རེ་འདོད་དེ་སྒྲུབ་པའི་ཐོབ་ཐང་དང་ནུས་པ་གཅིག་གྱུར་ཡོད་པར་ངོས་ལེགས་པར་
བཟུང་བའི་སྟེང་ནས་གཞན་བདེ་བ་ལ་བཀོད་འདོད་ཀྱི་སེམས་བཟང་པོ་དང་ལྡན་
པ་ཞིག་དགོས། དེ་འདྲ་བའི་སྐྱེས་བུ་དེས་བསམ་བློ་གཏོང་ཕྱོགས་གང་འདྲ་
ཞིག་ཡོད་ཟེར་ན། ཕྱོགས་གཅིག་ནས་བདག་དང་གཞན་ཞེས་རིས་སུ་ཕྱེ་ནས་
བདག་གི་བདེ་དོན་སྒྲུབ་བོ་སྙམ་པའི་ད་ལྟའི་རང་གཅེས་འཛིན་གྱི་བློ་དེ་ནི་རྩ་བ་
བློ་འཁྲུལ་པ་བདག་འཛིན་མ་རིག་པ་ཞིག་ལ་བརྟེན་པས། ཡུལ་དངོས་པོའི་
གནས་ཚུལ་དང་རྒྱབ་འགལ་དུ་ཡོད་པ་མ་ཟད། ཞིབ་ཏུ་དཔྱད་ན་གཞན་ལ་
18



ལྟོས་མེད་ཀྱི་རང་གི་བདེ་དོན་ཟེར་བ་ཞིག་བཙལ་ནས་མི་རྙེད་པས་རང་གཞན་
གཉིས་ཀྱི་བདེ་དོན་ཤིན་ཏུ་ཕན་ཚུན་འབྲེལ་བས་གཞན་གྱི་བདེ་དོན་སྒྲུབ་པ་ན་རང་
གི་བདེ་དོན་ཡང་ཞོར་ལ་གྲུབ་འགྲོ་བ་དང་། ལྷག་པར་ད་ལྟའི་སྐབས་འདིར་
རང་གི་བླང་དོར་གྱི་གནད་ཅུང་ཟད་ཤེས་པའི་སྐབས་སུ་གཞན་སེམས་ཅན་ཚད་
མེད་པ་དེ་ཚོས་ཀྱང་འདོད་རྒྱུ་བདེ་བ་ཡིན་ནའང་དེའི་རྒྱུ་ཆེད་དུ་གཉེར་ནས་བཅོམ།
མི་འདོད་པ་སྡུག་བསྔལ་ཡིན་ཀྱང་དེའི་རྒྱུ་རྩལ་དུ་བཏོན་ནས་སྒྲུབ་པའི་ཡ་ང་བའི་
གནས་ཚུལ་འདི་མཐོང་བ་ན་ངེས་པར་སེམས་ཅན་དེ་རྣམས་སྡུག་བསྔལ་དང་
བྲལ་ན་ཅི་མ་རུང་། བྲལ་བའི་ཐབས་བདག་གིས་བྱའོ་སྙམ་པའི་སེམས་ཤུགས་
དམིགས་བསལ་ཞིག་སྐྱེ་འོང་བ་ཡིན། དེ་འདྲ་བའི་བློ་དེ་ལ་ནི་སྙིང་རྗེ་ཆེན་
པོ་ཞེས་ཟེར་བ་རེད། འདི་ནི་ཤིན་ཏུ་རྩ་ཆེ་བའི་བློ་བཟང་པོ་ཞིག་ཡིན་པས་
སངས་རྒྱས་རང་ཉིད་ཀྱིས་ཀྱང་ཕྱག་འཚལ་བའི་ཡུལ་དུ་གསུངས་ཡོད།
དེ་ཡང་བློ་རིམ་གྱིས་སྦྱོང་ཚུལ་གྱི་དབང་དུ་བྱས་ན། དང་པོར་ད་ལྟ་ང་
རང་ཚོའི་རྒྱུད་ཀྱི་བློ་མ་རུང་པ་དགྲ་ལ་སྡང་བ་དང་། གཉེན་ལ་ཆགས་པ།
བར་མ་ལ་ཅི་ཡང་མི་སེམས་པའི་ཕྱོགས་རིས་ཅན་གྱི་ལྟ་ཕྱོགས་དེ་སྙོམས་པར་
བྱས་ནས་ཐམས་ཅད་ལ་སེམས་ཆ་སྙོམས་པའི་བཏང་སྙོམས་ཤིག་བསྐྱེད་དགོས།
འདི་ནི་ཞིང་མ་བཏབ་གོང་ས་གཞི་ཁོད་སྙོམས་པོར་བཟོས་པ་དང་འདྲའོ། །འདིའི་
ཐབས་ཤིག་ནི་དགྲ་གཉེན་བར་མ་ཟེར་བ་འདི་རྟག་པར་མི་གནས་པར་ཕན་ཚུན་
འགྱུར་ཉེ་བའི་ཚུལ་བསམ་ནས་ཉེ་རིང་བྱ་རིན་མེད་པར་གཏིང་ནས་བསམ་ན་
ཕན་ཆེ་སྟབས། རྗེ་གུང་ཐང་པས།



དུས་དེ་རིང་ཡིད་བཅུགས་ཀྱི་གྲོགས་པོ་ཡང་།།
ཚིག་ལེགས་ཉེས་གཅིག་གི་རྣམ་རྟོག་གིས།།
སྒྲོ་བཏགས་ནས་སང་ཉིན་དྭངས་མའི་དགྲ།
ཉེ་རིང་གི་འཛིན་པ་དེ་ནས་ཆོད།།
ཞེས་གསུངས་པ་འདི་ཤིན་ཏུ་བདེན་པས་དགྲ་དང་གཉེན་ཞེས་དམ་འཛིན་ཆེན་
པོར་བྱས་ཏེ་ཆགས་སྡང་གི་སྒོ་ནས་སེམས་ཁོད་མི་སྙོམས་པ་བྱ་ས་མེད། འདི་
ལྟ་བུའི་བཏང་སྙོམས་ཀྱི་ས་གཞི་ཁོད་སྙོམས་པོ་བྱུང་ཚེ། དེ་ལ་བྱམས་པའི་
ཆུས་བརླན་པར་བྱས་ཤིང་། དེའི་ནང་དུ་སྙིང་རྗེའི་ས་བོན་བཏབ་ཚེ་བྱང་སེམས་
ཀྱི་མྱུ་གུ་ཡང་དག་པ་ཞིག་འཁྲུངས་པར་གྱུར་པས་དེ་ལ་སྔོན་དུ་བཏང་སྙོམས་
གལ་ཆེ། དེ་ལྟ་བུའི་སྙིང་རྗེ་བཅོས་མ་མིན་པ་སྐྱེ་བ་ལ་དེའི་སྔོན་དུ་དམིགས་
ཡུལ་གྱི་སེམས་ཅན་ལ་གཅེས་ཤིང་ཕངས་པའི་ཡིད་འོང་གི་བྱམས་པ་སྟེ་སྙིང་
ཉེ་བའི་བློ་སྐྱེ་དགོས་ལ་། དེ་ལ་ཡང་སྔོན་དུ་སེམས་ཅན་རྣམས་རང་གི་གཉེན་
གྱི་ནང་ནས་དྲག་ཤོས་དྲིན་ཅན་གྱི་མ་ལྟ་བུར་བསམས་ཏེ་དེ་རྣམས་ཀྱི་བཀའ་དྲིན་
དྲན་པ་དང་། བྱས་པ་གཟོ་བའི་བློ་རྣལ་མ་ཞིག་སྐྱེ་བ་ངེས་པར་དགོས་པས།
མར་ཤེས། དྲིན་དྲན། དྲིན་གཟོ། ཡིད་འོང་གི་བྱམས་པ། སྙིང་རྗེ་
ཆེན་པོ་སོགས་བློ་རིམ་ཅན་དུ་སྦྱངས་ནས་བསྐྱེད་དགོས་ལ། དེ་ནས་སེམས་
ཅན་སྡུག་བསྔལ་ལས་གྲོལ་བའི་ཁུར་སོ་སོས་དྭང་དུ་ལེན་པར་སྤོབས་པའི་བསམ་
པ་ཁྱད་པར་ཅན་ལྷག་བསམ་ཟེར་བ་ཞིག་བསྐྱེད་ལ། དེས་ཆེད་དུ་བྱ་བ་སེམས་
13



ཅན་གཞན་གྱི་དོན་དུ་མཁྱེན་པ་དང་ནུས་པ་མཐའ་དག་ཡོངས་སུ་རྫོགས་པའི་
སངས་རྒྱས་ཀྱི་གོ་འཕང་འཐོབ་འདོད་ཀྱི་བློ་བཅོས་མ་མ་ཡིན་པ་ཞིག་འདྲེན་པས་
དེ་ལ་བྱང་ཆུབ་ཀྱི་སེམས་ཞེས་ཟེར་བ་ཡིན་ནོ། །འདི་ནི་ཐེག་པ་ཆེན་པོའི་ལམ་
དུ་འཇུག་པའི་སྒོ་ཡིན་པས་དེ་ནམ་སྐྱེས་པ་ན་གང་ཟག་དེ་ཐེག་པ་ཆེན་པོ་བར་གྱུར་
ལ༑ སྐྱེས་བུ་དེ་ལ་བྱང་ཆུབ་སེམས་དཔའ་ཞེས་པའིམིང་ཡང་འཐོབ་བོ།།
དེ་ཡང་རྒྱལ་སྲས་ཆེན་པོ་ཞི་བ་ལྷས་སྤྱོད་འཇུག་ཏུ།
བྱང་ཆུབ་སེམས་བསྐྱེད་གྱུར་ན་སྐད་ཅིག་གིས།།
འཁོར་བའི་བརྩོན་རྭར་བསྡམས་པའི་ཉམས་ཐག་རྣམས།།
བདེ་གཤེགས་རྣམས་ཀྱི་སྲས་ཅེས་བརྗོད་བྱ་ཞིང་།།
འཇིག་རྟེན་ལྷ་མིར་བཅས་པས་ཕྱག་བྱར་གྱུར།།
ཞེས་གསུངས་པ་ལྟ་བུའོ།།
འོ་ན་དེ་འདྲའི་གཞན་ཕན་གྱི་བློ་བཟང་པོ་དེ་ང་ཚོས་བསྐྱེད་ནུས་སམ་ཞེ་ན།
ངེས་པར་དུ་ནུས་ཏེ་ང་རང་ཚོའི་རྒྱུད་ལ་རང་ཆས་སུ་གཞན་སྡུག་བསྔལ་གྱིས་
མནར་བ་ལ་ངང་གིས་སྙིང་ཉེ་བའི་བརྩེ་བ་ཞིག་ཡོད་པ་མ་ཟད། ལྷག་པར་
རང་གི་གཉེན་ཉེ་དུ་སོགས་སོ་སོ་གང་ལ་སྙིང་ཉེ་བའི་ཡུལ་རྣམས་ལ་དེ་བས་ཀྱང་
རང་བཞིན་གྱིས་བརྩེ་སེམས་ཤུགས་ཆེན་པོ་ཞིག་ངམ་ངམ་ཤུགས་ཤུགས་ཀྱིས་
སྐྱེ་བ་ཉམས་མྱོང་གི་ཐོག་ནས་བཤད་ནུས། རྒྱུ་མཚན་འདི་རྣམས་ཀྱིས་ང་
རང་ཚོའི་རྒྱུད་ལ་སྙིང་རྗེ་ཆེན་པོ་སོགས་གཞན་ཕན་གྱི་བློ་བཟང་པོ་མཐར་ཐུག་
པ་ས
1s



ས་
རྣམས་བསྐྱེད་པའི་ས་བོན་ཡོད་པ་གསལ་པོ་སྟོན་གྱི་ཡོད། སྙིང་རྗེ་ཆེན་པོ་
ཟེར་བ་དེ་ང་རང་ཚོའི་ཐ་མལ་པའི་གནས་སྐབས་སུ་ཨ་མས་རང་གི་ཕྲུ་གུ་གཅིག་
པུ་དེ་ལ་ཇི་ཙམ་ཡོད་པ་དེའི་ཚོད་ཙམ་ཞིག་གཞན་སེམས་ཅན་ཐམས་ཅད་ལ་
དམིགས་པ་སྤོས་ཏེ་རང་བཞིན་གྱིས་སྐྱེ་ནམ་ནུས་དུས་འོང་རྩ་བ་ལྟ་བུ་དེ་ད་ལྟ་
ནས་ང་རང་ཚོར་རང་ཆས་སུ་ཡོད་པ་དེ་འདྲས་ཡིན། དེར་མ་ཟད་དེ་འདྲའི་
བཟང་པོའི་སེམས་ཀྱི་ཡོན་ཏན་རྣམས་ལ་ཕྱོགས་གཅིག་ནས་ཚད་མའི་རྒྱབ་རྟེན་
བརྟན་པོ་ཡོད་པ་དང་། གཉིས་ཐད་ནས་བློ་དེ་རྣམས་ཡང་ཡང་གོམས་འདྲིས་
བྱེད་ན་ནམ་ཞིག་ང་རང་ཚོའི་རྒྱུད་ལ་ད་ལྟའི་ཆགས་སྡང་གི་བློ་ལྟ་བུ་ཆེད་དུ་འབད་
སྩོལ་བྱེད་མི་དགོས་པར་ངང་གིས་སྐྱེ་བ་ཞིག་འོང་བས་གོམས་པ་མཐའ་མེད་འཕེལ་
སྲིད་པ་ཡིན་ནོ།།
དེ་ལྟ་བུའི་གཞན་ཕན་གྱི་སེམས་བཟང་པོ་བསྐྱེད་པའི་ཕན་ཡོན་དཔག་ཏུ་མེད་
པ་ཡོད་དེ། དེ་ནས་བཟུང་དགེ་བ་གང་བྱེད་ཀྱང་བསམ་པ་རྣམ་པར་དག་པས་
ཟིན་པས་སྟོབས་ཤིན་ཏུ་ཆེ་བ་དང་། གང་ཟག་དེ་ལ་སངས་རྒྱས་ཀྱི་སྲས་སམ་
སྲས་མོ་ཞེས་པའི་སྙན་པའི་གྲགས་པ་ཡང་ཐོབ་ལ། རང་དོན་ཁོག་ཆུབ་ཀྱི་
བསམ་པ་མི་འཆང་བས་དངངས་སྐྲག་དང་གཞན་ལ་དོགས་པའི་ཐེ་ཚོམ་གྱི་བློས་
སེམས་འཁྲུགས་པ་སོགས་མི་འབྱུང་ཞིང་རང་གིས་རང་ལ་ཡིད་ཆེས་པའི་སྤོབས་
པ་དང་གདེངས་དང་ལྡན་པ། ལམ་ལ་སློབ་པ་ཐམས་ཅད་སངས་རྒྱས་ཀྱི་
གོ་འཕང་ཐོབ་པའི་རྒྱུར་འགྲོ་བ་སོགས་དགེ་མཚན་བསམ་གྱིས་མི་ཁྱབ་པས་ཞིབ་
140



，
པར་ཞི་བ་ལྷའི་སྤྱོད་འཇུག་དང་། ཀླུ་སྒྲུབ་ཀྱི་རིན་ཆེན་ཕྲེང་བ་ལས་གསུངས་
1:|་ལྟ་བུ་རེད།
སེམས་བཟང་པོ་དེ་བསྐྱེད་པའི་འོག་ཏུ་དམ་བཅའ་ནི་གཞན་དོན་དུ་རྫོགས་
པའི་བྱང་ཆུབ་ཀྱི་གོ་འཕང་ཐོབ་པའི་ཐབས་རྒྱལ་སྲས་ཀྱི་སྤྱོད་པ་ལ་སློབ་དགོས་
ཤིང་༑ དེ་ལ་ཡང་སྔོན་དུ་རང་གི་རྒྱུད་སྨིན་པར་བྱེད་པ་ལ་ཐབས་ཤེས་ཀྱི་
ལམ་ཕ་རོལ་དུ་ཕྱིན་པ་དྲུག་ལ་ལེགས་པར་སློབ་དགོས། དེ་རྣམས་ནི་སྦྱིན་པ།
ཚུལ་ཁྲིམས། བཟོད་པ། བརྩོན་འགྲུས། བསམ་གཏན། ཤེས་རབ་
བཅས་ཡིན། དེའི་ནང་ནས་ཚུལ་ཁྲིམས་དང་། བསམ་གཏན། ཤེས་
རབ་གསུམ་ནི་གོང་དུ་བཤད་ཟིན་ཅིང་། འདིར་ལྷག་མ་རྣམས་རགས་བསྡུས་
ཤིག་བཤད་ན། དང་པོ་སྦྱིན་པ་ནི། སོ་སོའི་དངོས་རྫས་ལ་མ་ཆ གས་པར་
དེ་གཞན་རང་ལས་མཁོ་གནད་ཆེ་བ་ཞིག་ལ་གཏོང་ཕོད་པའི་བསམ་པ་སྦྱང་བ་
ཞིག་ལ་ཟེར། དེ་ལའང་ནང་གསེས་ཟང་ཟིང་གི་སྦྱིན་པ་སྟེ་གཞན་ལ་རྒྱུ་ནོར་
ཡོ་བྱད་སྟེར་བ་དང་། ཆོས་དོན་དུ་གཉེར་བ་ལ་བླང་དོར་གྱི་ལམ་སྟོན་པའི་
སྒོ་ནས་ཆོས་སྦྱིན་པ་དང་། སེམས་ཅན་ཉེན་ཁའི་གནས་སུ་ལྷུང་བ་རྣམས་
ལ་སྐྱབས་བྱེད་པའི་སྒོ་ནས་མི་འཇིགས་པ་སྦྱིན་པ་སྟེ་སྦྱིན་པ་གཙོ་བོ་གསུམ་ཡོད།
བཟོད་པ་ནི། ཕྱི་ནང་གི་རྐྱེན་གང་གིས་ཀྱང་ཡིད་མི་འཁྲུགས་པའི་སྒོ་
ནས་བྱ་དཀའ་བ་དྭང་དུ་ལེན་པ་ཞིག་ལ་བྱ། དེ་ལ་ཡང་མི་འདྲ་བ་མང་དུ་ཡོད་མོད།
གཙོ་བོ་ནི་གཞན་གྱིས་གནོད་པ་བྱས་པ་ལ་ཇི་མི་སྙམ་པར་བཟོད་པ་དང་། གཞན་
141



་
དོན་དང་ཆོས་ཀྱི་ཕྱིར་དཀའ་སྤྱད་སོགས་སྡུག་བསྔལ་དྭང་ལེན་གྱི་བཟོད་པ་དང་། ཆོས་
རྣམས་ཀྱི་གནས་ལུགས་ལེགས་པར་ཤེས་པའི་སྒོ་ནས་རྒྱུ་འབྲས་རྟེན་འབྲེལ་ཕྲ་
མོའི་ཚུལ་ལ་ངེས་ཤེས་བརྟན་པའི་སེམས་ཀྱིས་བཟོད་པ་སྟེ་ཆོས་ལ་ངེས་སེམས་
ཀྱི་བཟོད་པ་བཅས་གསུམ་ཡོད།
བརྩོན་འགྲུས་ནི། དགེ་བའི་གནས་ལ་ཡིད་སྤྲོ་བའི་སྒོ་ནས་ནན་ཏན་གྱིས་
འཇུག་པ་ཞིག་ལ་ཟེར། དེ་ལའང་ནང་གསེས་ཀྱིས་བསམ་པ་མ་ཞུམ་པར་
སྤྲོ་བ་སྔོན་དུ་འགྲོ་བའི་གོ་ཆ་བརྟན་པའི་བརྩོན་འགྲུས་དང་། དགེ་བའི་ལས་
ལ་ཡང་དག་པར་འཇུག་པའི་དགེ་བ་ཆོས་སྡུད་ཀྱི་བརྩོན་འགྲུས་དང་། སེམས་
ཅན་གྱི་དོན་བྱེད་པ་ལ་ཆོག་མི་ཤེས་པའི་སེམས་ཅན་དོན་བྱེད་ཀྱི་བརྩོན་འགྲུས་
བཅས་གསུམ་ཡོད། དེ་ལྟར་བཟོད་པ་ཇི་ལྟར་བསྒོམ་ཚུལ་དང་། དེའི་མི་
མཐུན་ཕྱོགས་ཁོང་ཁྲོ་དང་ཞེ་སྡང་སྤོང་ཚུལ། དེ་བཞིན་དུ་བརྩོན་འགྲུས་ཀྱི་མི་
མཐུན་ཕྱོགས་ལེ་ལོ་འགོག་ཚུལ། མཐུན་རྐྱེན་མོས་པ་དང་། བརྟན་པ་
དང་༑ དགའ་བའི་སྟོབས་སོགས་ཇི་ལྟར་བསྒོམ་ཚུལ་སོགས་ཤིན་ཏུ་རྒྱས་
ཤིང་གོ་སླ་བ་ལག་ཏུ་ལེན་བདེ་བ་ནི་རྒྱལ་སྲས་ཆེན་པོ་ཞི་བ་ལྷས་སྤྱོད་འཇུག་ཉིད་
མཆོག་ཡིན་པས་དེའི་བཟོད་པའི་ལེའུ་དང་། བག་ཡོད་དང་ཤེས་བཞིན་གྱི་
ལེའུ་རྣམས་ཅི་ཐུབ་ཐུབ་ཀློག་པ་དང་བསམ་པ་ལ་འབད་པར་བྱའོ། །འདི་རྣམས་
ནི་གཙོ་བོ་གང་ཟག་རང་ཉིད་རྒྱུད་སྨིན་པར་བྱེད་པའི་ཐབས་ཡིན་ལ། དེ་ལྟ་
བུའི་ཕར་ཕྱིན་དྲུག་རྣམས་མཐར་ཕྱིན་མ་ཕྱིན་གྱི་ཚད་ཀྱང་སེམས་ཀྱི་གནས་ཚད་
142



གོང་འཕེལ་དུ་སོང་མ་སོང་སྟེང་ནས་འཇོག་དགོས་པ་ཡིན་པ་སྔར་ཚུལ་ཁྲིམས་
ཀྱི་བསླབ་པའི་ཐད་བཤད་ཟིན་པ་ལྟར་རེད།
གང་ཟག་དེས་གཞན་དོན་ལ་འཇུག་པ་ན་གཙོ་བོར་གཞན་གྱི་རྒྱུད་སྨིན་པར་
བྱ་བ་བསྡུ་བའི་དངོས་པོ་བཞི་ལ་སློབ་དགོས་ཏེ། ༡ ཐོག་མར་གཞན་
ཟང་ཟིང་སོགས་མཁོ་དགུའི་ཡོ་བྱད་རྣམས་སྦྱིན་ནས་ཚུར་བསྡུ་བ་མ་གཏོགས་
དང་པོ་ནས་ཆོས་དང་བླང་དོར་ལམ་སྟོན་མི་ཐུབ་པས་མཁོ་བ་སྦྱིན་པ་དང་། ༢
དེ་ནས་སེམས་ཅན་རྣམས་ལ་ཚིག་ཡིད་དུ་འཐད་པ་སྨྲ་བས་ཡིད་ཆོས་ཕྱོགས་སུ་
དྲངས་ནས་སྙན་པའི་ཚིག་གི་ཆོས་སྟོན་པ་སྙན་པར་སྨྲ་བ་དང་། ༣ སེམས་
ཅན་རྣམས་མ་མཐའ་དགེ་སྡིག་སྤང་བླང་ཕྲ་མོ་ནས་ཕར་ཕྱིན་དྲུག་གི་ཉམས་ལེན་
བར་སྒྲུབ་པར་བྱེད་པ་ལ་ཡང་ནས་ཡང་དུ་བསྐུལ་བ་དོན་སྤྱོད་པ་དང་། ༤
གཞན་ལ་ཇི་ལྟར་སྟོན་པ་ལྟར་རང་ཡང་དེ་དང་མཐུན་པར་ལག་ལེན་ལ་འཇུག་
པ་དོན་མཐུན་པ་བཅས་ལ་ལེགས་པར་སློབ་དགོས་པ་ཡིན་ནོ།།
བྱང་སེམས་ཀྱི་བསླབ་བྱ་གཞན་ཡང་། སེམས་བསྐྱེད་ཀྱི་ཕན་ཡོན་ཡང་
ནས་ཡང་དུ་དྲན་ཏེ་བྱང་སེམས་ལ་གོམས་པ་སྤེལ་བ་དང་། བྱང་ཆུབ་ཀྱི་
སེམས་ལ་བློ་སྦྱོང་བ་ལ་ནན་ཏན་དུ་བྱ་བ་དང་། དུས་ནམ་དུ་ཡང་སེམས་
ཅན་བློས་མི་གཏོང་བ་དང་། དེའི་སྟེང་སེམས་བསྐྱེད་ཉམས་པར་བྱེད་པའི་
འགལ་རྐྱེན་ནག་པོའི་ཆོས་བཞི་སྟེ་བླ་མ་དང་མཆོད་པར་འོས་པའི་སྐྱབས་ཡུལ་
རྫུན་གྱིས་དབུ་བསྐོར་བ་དང་། གཞན་དགེ་བ་བྱེད་པ་ལ་འགྱོད་དུ་འཇུག་པ།
143



བྱང་ཆུབ་སེམས་དཔའི་གང་ཟག་ལ་ཞེ་སྡང་གིས་ཚིག་རྩུབ་པོ་སྨྲས་པ་དང་།
སེམས་ཅན་ལ་གཡོ་སྒྱུའི་བསམ་པས་བསླུས་པ་བཅས་སྤོང་བ་དང་། འདི་དང་
ཕྱི་མར་སེམས་བསྐྱེད་མི་ཉམས་པར་བྱེད་པའི་མཐུན་རྐྱེན་དཀར་པོའི་ཆོས་བཞི་
སྟེ༑ སྲོག་གི་ཕྱིར་དུའང་རང་དོན་དུ་བསམ་བཞིན་དུ་རྫུན་མི་སྨྲ་བ། སེམས་
ཅན་གཞན་དགེ་བ་ལ་འགོད་པ་དང་། སེམས་བཟང་པོ་བསྐྱེད་པའི་བྱང་ཆུབ་
སེམས་དཔའ་ལ་སྟོན་པའི་འདུ་ཤེས་བསྐྱེད་ཅིང་ཡང་དག་པའི་ཡོན་ཏན་བརྗོད་
པ་དང་། སེམས་ཅན་ཐམས་ཅད་ལ་སྙིང་རྗེ་དང་ལྷག་པའི་བསམ་པ་དང་
ལྡན་པ་བཅས་རྒྱུན་དུ་བསྟེན་དགོས་སོ། །བྱང་ཆུབ་སེམས་དཔའི་བསླབ་བྱ་
ཆེ་ཕྲ་མཐའ་དག་ཀྱང་རང་དོན་ཡི ད་བྱེད་ཀྱི་བློ་ལས་སྡོམ་པའི་ཚུལ་ཁྲིམས།
དགེ་བ་ཆོས་སྡུད་ཀྱི་ཚུལ་ཁྲིམས། སེམས་ཅན་དོན་བྱེད་པའི་ཚུལ་ཁྲིམས་གསུམ་
དུ་བསྡུ་བས་སེམས་བཟང་པོ་བསྐྱེད་པ་ཙམ་གྱིས་མི་ཆོག་པར་དེས་ཀུན་ནས་སླངས་
པའི་སྤྱོད་པ་ལ་ལེགས་པར་འཇུག་པ་གལ་ཆེ། རྗེ་ཙོང་ཁ་པ་ཆེན་པོས།
སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ།།
གོམས་པ་མེད་ན་བྱང་ཆུབ་མི་འགྲུབ་པས།།
ལེགས་པར་རྟོགས་ནས་རྒྱལ་སྲས་སྡོམ་པ་ལ།།
བརྩོན་པ་དྲག་པོས་སློབ་པར་བྱིན་གྱིས་རློབས།།
ཞེས་གསུངས་པ་ལྟར་རོ། །དེ་ཡང་བྱང་ཆུབ་ཀྱི་སེམས་བསྐྱེད་པ་ལ་བློ་སྦྱོང་
བ་དང་། སེམས་བསྐྱེད་ནས་སྤྱོད་པ་ཇི་ལྟར་བྱ་ཚུལ་དང་། སེམས་ཀྱི་
14



ཁྱེར་སོ་ཇི་ལྟར་དགོས་མིན་སོགས་ཀྱི་ཞིབ་ཕྲའི་ཉམས་ལེན་རྩལ་དུ་བཏོན་པ་ནི་
བློ་སྦྱོང་གི་ལག་ལེན་དུ་ཐོན་ལ། བློ་སྦྱོང་ཟེར་བའང་སྤྱིར་ནང་པ་སངས་རྒྱས་
པའི་ཆོས་ཀྱི་ཉམས་ལེན་ཐམས་ཅད་བློ་སྦྱོང་པའི་ཐབས་ཤིག་ཡིན་མོད། འོན་
ཀྱང་བོད་དུ་ནི་ཇོ་བོ་རྗེ་དཔལ་ལྡན་ཨ་ཏི་ཤ་དང་། འབྲོམ་སྟོན་རྒྱལ་བའི་འབྱུང་
གནས་གཉིས་ནས་བརྒྱུད་པའི་བཀའ་གདམས་པ་ཞེས་གྲགས་པའི་བླ་མ་གོང་མ་
རྣམས་ཀྱིས་དམིགས་བསལ་ཐེག་པ་ཆེན་པོ་བྱམས་སྙིང་རྗེ་དང་། བྱང་སེམས་
ཀྱི་ཉམས་ལེན་ཆེད་དུ་རྩལ་འདོན་པའི་ལམ་ལུགས་ཞིག་ཟུར་དུ་བཟོས་པ་ཞིག་
ལ་བློ་སྦྱོང་ཞེས་མིང་ཐོབ་པ་ཡིན། བློ་སྦྱོང་གི་ཉམས་ལེན་སྟོན་པའི་གཞུང་
ཡང་བོད་སྐད་ཀྱི་ནང་དུ་མང་པོ་ཡོད་ཅིང་། བློ་སྦྱོང་བརྒྱ་རྩ་ཞེས་གྲགས་པའི་
བློ་སྦྱོང་གི་སྐོར་སྣ་ཚོགས་ཞིག་སེམས་དཔའ་ཆེན་པོ་དཀོན་མཆོག་རྒྱལ་མཚན་
གྱིས་ཕྱོགས་བསྒྲིགས་བྱེད་པའི་དཔེ་ཆ་ཞིག་ཀྱང་ཡོད་ལ། དེའི་ནང་ནས་གྲགས་
ཆེ་བ་ནི་ཇོ་བོ་རྗེས་མཛད་པའི་ཐེག་པ་ཆེན་པོའི་བློ་སྦྱོང་བྱང་སེམས་ནོར་བུའི་
ཕྲེང་བ། དྷ་རྨ་རཀྵི་ཏས་མཛད་པའི་བློ་སྦྱོང་མཚོན་ཆ་འཁོར་ལོ། དགེ་
བཤེས་གླང་རི་ཐང་པ་རྡོ་རྗེ་སེང་གེས་མཛད་པའི་བློ་སྦྱོང་ཚིག་བརྒྱད་མ། དགེ་
བཤེས་ཆད་ཁ་བའི་བློ་སྦྱོང་དོན་བདུན་མ། གཞན་ཡང་འཇམ་མགོན་ཆོས་ཀྱི་
རྒྱལ་པོ་ཙོང་ཁ་པ་ཆེན་པོའི་དངོས་སློབ་ནམ་མཁའ་དཔལ་བཟང་གིས་མཛད་པའི་
བློ་སྦྱོང་ཉི་མའི་འོད་ཟེར་བཅས་ཡིན་ལ། བློ་སྦྱོང་ཚིག་བརྒྱད་མར་གྲགས་པ་
ནི་ཚིག་ཉུང་ཞིང་དོན་འདྲིལ་བ་མ་ཟད། ཤིན་ཏུ་གོ་བདེ་བས་འདིར་བཀོད་ན།
145



བདག་ནི་སེམས་ཅན་ཐམས་ཅད་ལ།།
ཡིད་བཞིན་ནོར་བུ་ལས་ལྷག་པའི།།
དོན་མཆོག་སྒྲུབ་པའི་བསམ་པ་ཡིས།།
རྟག་ཏུ་གཅེས་པར་འཛིན་པར་ཤོག།
གང་དུ་སུ་དང་འགྲོགས་པའི་ཚེ།།
བདག་ཉིད་ཀུན་ལས་དམན་བལྟ་ཞིང་།།
གཞན་ལ་བསམ་པ་ཐག་པ་ཡིས།།
མཆོག་ཏུ་གཅེས་པར་འཛིན་པར་ཤོག།
སྤྱོད་ལམ་ཀུན་ཏུ་རང་རྒྱུད་ལ།།
རྟོག་ཅིང་ཉོན་མོངས་སྐྱེས་མ་ཐག།
བདག་གཞན་མ་རུང་བྱེད་པས་ན།།
བཙན་ཐབས་གདོང་ནས་བཟློག་པར་ཤོག།
རང་བཞིན་ངན་པའི་སེམས་ཅན་ནི།།
སྡིག་ལྟུང་དྲག་པོས་ནོན་མཐོང་ཚེ།།
རིན་ཆེན་གཏེར་དང་ཕྲད་པ་བཞིན།།
རྙེད་པར་དཀའ་བའི་གཅེས་འཛིན་ཤོག།
. 146



བདག་ལ་གཞན་གྱིས་ཕྲག་དོག་གིས།།
གཤེ་སྐུར་ལ་སོགས་མི་རིགས་པའི།།
གྱོང་ཁ་རང་གིས་ལེན་པ་དང་།།
རྒྱལ་ཁ་གཞན་ལ་འབུལ་བར་ཤོག།
གང་ལ་བདག་གིས་ཕན་བཏགས་པའི།།
རེ་བ་ཆེ་བ་གང་ཞིག་གིས།།
ཤིན་ཏུ་མི་རིགས་གནོད་བྱེད་ནའང་།།
བཤེས་གཉེན་དམ་པར་བལྟ་བར་ཤོག།
མདོར་ན་དངོས་དང་བརྒྱུད་པ་ཡིས།།
ཕན་བདེ་མ་རྣམས་ཀུན་ལ་འབུལ།།
མ་ཡིས་གནོད་དང་སྡུག་བསྔལ་ཀུན།།
གསང་བས་བདག་ལ་ལེན་པར་ཤོག།
དེ་དག་ཀུན་ཀྱང་ཆོས་བརྒྱད་ཀྱི།།
རྟོག་པའི་དྲི་མས་མ་སྦགས་ཤིང་།།
ཆོས་ཀུན་སྒྱུ་མར་ཤེས་པའི་བློས།།
ཞེན་མེད་འཆིང་བ་ལས་གྲོལ་ཤོག།
འདི་པེར་ལྟར་སྔ་དྲོ་ཉི་མ་དེའི་རིང་བྱ་བཞག་གང་དུ་འཇུག་ཀྱང་བསམ་
147
; མ ཀ་



པ་བཟང་པོ་མི་འདོར་བ་དང་དེའི་རྩིས་ཟིན་པའི་ཐབས་སུ་རྒྱུན་དུ་ཁ་འདོན་དུ་བྱེད་
དེ་དོན་དག་ཕྲན་བུ་སེམས་ཐུབ་ན་སེམས་ལ་ཕན་ཐོགས་ཤིན་ཏུ་ཆེ་བ་ཐེ་ཚོམ་
མེད་དོ། །མདོར་ན་ཐེག་པ་ཆེན་པོའི་སྐྱེས་བུ་དེས་གོང་དུ་བཤད་པའི་ཕར་
ཕྱིན་དྲུག་དང་། བསྡུ་བའི་དངོས་པོ་བཞི་སོགས་ལམ་ཉམས་ལེན་ལ་འཇུག་
པ་ན་རྟག་ཏུ་བདག་མེད་པའི་གནས་ལུགས་མཐོང་བའི་ཤེས་རབ་ཀྱིས་རྩིས་ཟིན་
པའི་ཐོག་ནས་འཇུག་དགོས་ཏེ། དཔེར་ན་སྦྱིན་པ་ལྟ་བུ་ལ་མཚོན་ན། སྦྱིན་
བྱའི་ཡུལ་སྒྱུ་མ་ལྟ་བུ་དང་། སྦྱིན་པ་པོ་རང་ཉིད་ཀྱང་དེ་ལྟ་བུའི་ཚུལ་དང་།
སྦྱིན་པའི་བྱ་བ་ཡང་དེ་ལྟ་བུ་སྣང་ལ་བདེན་པར་མེད་པ་ལེགས་པར་ཤེས་པའི་སྒོ་
ནས་སྦྱིན་པ་བྱེད་པ་མ་གཏོགས། ཡུལ་བདེན་པར་བཟུང་བའམ་སྦྱིན་པ་པོ་
རང་ཉིད་ཚུགས་ཐུབ་ཀྱི་ཆོས་ཤིག་ཏུ་བཟུང་ནས་སྦྱིན་མི་རིགས་སོ། །དེ་མིན་
སྦྱིན་སོགས་དགེ་བའི་སྤྱོད་པ་གང་ལ་ཞུགས་ཀྱང་འཁོར་བ་འཆིང་བའི་རྒྱུ་རུ་འགྲོ་
བ་ལས་ཐར་པ་དང་ཐམས་ཅད་མཁྱེན་པའི་རྒྱུར་མི་འགྲོ་བ་ཡིན་པར་ཤེས་དགོས།
དེ་འདྲ་སོང་ཙང་། ལམ་གྱི་གནད་སྙིང་པོ་ནི་ཐབས་ཤེས་ཡ་མ་བྲལ་བར་ཟུང་
དུ་འབྲེལ་བ་ཞིག་དགོས་པ་ཡིན། དེ་ཡང་ཐབས་སྙིང་རྗེ་ཆེན་པོ་དང་། བྱང་
ཆུབ་སེམས་ཀྱིས་ཀུན་ནས་བསླངས་ཤིང་། ཤེས་རབ་སྟོང་པ་ཉིད་རྟོགས་པའི་
བློས་ཟིན་པའི་སྒོ་ནས་བྱ་བ་ལ་འཇུག་དགོས་པ་ནི་བྱང་ཆུབ་སེམས་དཔའ་ཟེར་
བའི་མིང་དེ་རང་ནས་ཤེས་ནུས་ཏེ། ཤེས་རབ་ཀྱིས་སྲིད་མཐའ་ལས་གྲོལ་
བར་བྱེད་དེ་བྱང་ཆུབ་ལ་དམིགས། སྙིང་རྗེས་ཞི་མཐའ་ལས་སྐྱོབ་ཏེ་སེམས་
148



ཅན་ལ་དམིགས་ཤིང་དཔའ་བའི་བློ་གྲོས་དང་ལྡན་པས་ན་བྱང་ཆུབ་སེམས་དཔའ་
ཞེས་མཚན་ཐོགས་སོ།།
ལམ་གྱི་གནས་སྐབས་སུ་ཐབས་ཤེས་གཉིས་དགོས་ཤིང་། དེ་ཡང་དེ་
གཉིས་ཟུང་དུ་འཇུག་པ་ཞིག་དགོས་པ་ནི་འབྲས་བུའི་རང་བཞིན་ལ་ལྟོས་ནས་ཡིན་
ཏེ་འབྲས་བུ་སངས་རྒྱས་ཀྱི་གོ་འཕང་ཟེར་བ་དེ་རང་དོན་མཐར་ཕྱིན་པའི་བདག་
ཉིད་ཆོས་སྐུ་དང་། གཞན་དོན་ཡོངས་སུ་རྫོགས་པའི་བདག་ཉིད་གཟུགས་
སྐུ་གཉིས་དབྱེར་མེད་ཟུང་དུ་འཇུག་པའི་བདག་ཉིད་ཅིག་ཡིན་པས་དེ་སྒྲུབ་བྱེད་
ཀྱི་རྒྱུའང་རིགས་མཐུན་ཞིག་དགོས་པ་ཡིན། དེར་མ་ཟད་གཞི་དངོས་པོའི་
གནས་ལུགས་ལ་ཆ་བཞག་ནའང་སྔར་ཤེས་རབ་ལེའུར་བཤད་པ་ལྟར་ཆོས་
རྣམས་ཀྱི་གནས་ལུགས་དོན་དམ་པ་དང་། ཀུན་རྫོབ་པའི་རང་བཞིན་གཉིས་
ངོ་བོ་གཅིག་ཏུ་ཡོད་པ་ཡིན་པས་དེ་གཉིས་སོ་སོ་དང་འབྲེལ་བའི་ལམ་ལའང་ཐབས་
ཤེས་གཉིས་སུ་འོང་བ་ཡིན་ནོ། །དེ་ལྟར་ན་ཐེག་པ་ཆེན་པོ་ཞེས་པ་འདིའི་གནད་
དོན་མདོར་བསྡུས་ན་གཞི་བདེན་པ་གཉིས་གཏན་ལ་ཕབ། ལམ་ཐབས་ཤེས་
གཉིས་ཉམས་སུ་བླངས་ཏེ། འབྲས་བུ་ཆོས་གཟུགས་ཀྱི་སྐུ་གཉིས་མངོན་དུ་
བྱེ ད་ཚུལ་སྟོན་པའི་ལམ་ལུགས་ཤིག་ལ་གོ་དགོས་སོ། །དེ་འདྲ་སོང་ཙང་
་ མགོན་པོ་ཀླུ་སྒྲུབ་ཀྱིས།
དགེ་བ་འདི་ཡིས་སྐྱེ་བོ་ཀུན།།
བསོད་ནམས་ཡེ་ཤེས་ཚོགས་བསགས་ཏེ།།
149



བསོད་ནམས་ཡེ་ཤེས་ལས་བྱུང་བས།།
དམ་པ་སྐུ་གཉིས་ཐོབ་པར་ཤོག།
ཅེས་སྨོན་ལམ་མཛད་པ་རེད། དེ་ལྟ་བུའི་ཐབས་ཤེས་ཟུང་དུ་འབྲེལ་བའི་ལམ་
སྲོལ་འདི་ལ་ཐེག་པ་ཆེན་པོ་ཞེས་བརྗོད་པའི་རྒྱུ་མཚན་ཡོད་དེ། དམིགས་པ་
ཆེན་པོ་ཟབ་པ་དང་རྒྱ་ཆེ་བའི་དོན་མཐའ་དག་ལ་དམིགས་ནས་ཁོང་དུ་ཆུད་པ་དང་།
སྒྲུབ་པ་ཆེན་པོ་རང་གཞན་སེམས་ཅན་ཐམས་ཅད་ཀྱི་དོན་གཉི ས་སྒྲུབ་པར་བྱེད་
པ་དང་། ཡེ་ཤེས་ཆེན་པོ་བདག་མེད་གཉིས་ཀ་ཡོངས་སུ་རྫོགས་པའི་དབང་
གིས་སྟོང་ཉིད་དང་སྙིང་རྗེ་ཟུང་དུ་འཇུག་པའི་སྤྲོས་བྲལ་སོ་སོ་རང་གིས་རིག་པར་
བྱ་བ་ཐོབ་པ་དང་། བརྩོན་འགྲུས་ཆེན་པོ་བསྐལ་པ་གྲངས་མེད་པ་གསུམ་ལ་
སོགས་པར་རྫོགས་སྨིན་སྦྱང་གསུམ་ལ་འཇུག་པ་དང་། ཐབས་མཁས་པ་
ཆེན་པོ་སྲིད་ཞིར་མི་གནས་པའི་ལམ་ལ་བསླབ་པས་སེམས་ཅན་ཡོངས་སུ་མི་
གཏོང་ཞིང་རང་གི་སྒོམ་པའི་ཆོས་ཀྱང་རྫོགས་པར་བྱེད་པ་དང་། ཡང་དག་པར་
གྲུབ་པ་ཆེན་པོ་སྟོབས་བཅུ་སོགས་སངས་རྒྱས་ཀྱི་ཆོས་ཚད་མེད་པ་འགྲུབ་པ་དང་།
སངས་རྒྱས་ཀྱི་འཕྲིན་ལས་ཆེན་པོ་འཁོར་བ་ཇི་སྲིད་དུ་སེམས་ཅན་རྣམས་ལ་ཕན་
བདེའི་འཕྲིན་ལས་ཀྱི་རྒྱུན་ཆད་པ་མེད་པར་འཇུག་པ་བཅས་ཁྱད་པར་བདུན་གྱི་
སྒོ་ནས་ཆེན་པོ་ཡིན་ཞེས་གཞུང་ཆེན་མོ་དག་ལས་འབྱུང་ངོ༌། །



ཐུན་མིན་རྡོ་རྗེ་ཐེག་པ་ལ་སློབ་ཚུལ་སྙིང་བསྡུས།
༄༅། །དེ་ལ་རྗེ་བཙུན་ཙོང་ཁ་པ་ཆེན་པོས།
ཐུན་མོང་ལམ་སྦྱང་སྣོད་དུ་གྱུར་པ་ན།།
ཐེག་པ་ཀུན་གྱི་མཆོག་གྱུར་རྡོ་རྗེའི་ཐེག།
སྐལ་བཟང་སྐྱེ་བོའི་འཇུག་ངོགས་དམ་པ་དེར།།
བདེ་བླག་ཉིད་དུ་འཇུག་པར་བྱིན་གྱིས་རློབས།།
ཞེས་ཇི་སྐད་གསལ་བར་གསུངས་པ་ལྟར་གོང་དུ་བཤད་པའི་ཐེག་པ་ཐུན་མོང་བ་
སྤྱི་དང་། ལྷག་པར་ཐེག་པ་ཆེན་པོའི་ལམ་གྱི་སྙིང་པོ་བྱམས་སྙིང་རྗེ་བྱང་ཆུབ་
ཀྱི་སེམས་དང་། ཟབ་མོ་སྟོང་པ་ཉིད་རྟོགས་པའི་ཤེས་རབ་ལ་བློ་ལེགས་པར་
སྦྱངས་ནས་མྱོང་བ་གང་འཚམས་ཐོན་པ་ཞིག་གིས་ཐེག་པ་ཀུན་གྱི་མཆོག་ཏུ་གྱུར་
པ༑ རིན་པོ་ཆེ་ཐམས་ཅད་ཀྱི་རྒྱལ་པོ་རྡོ་རྗེ་ཕ་ལམ་ལྟ་བུའི་འབྲས་བུ་གསང་
སྔགས་རྡོ་རྗེའི་ཐེག་པའི་ལམ་ལ་འཇུག་ན། ཐབས་ཤེས་ཟུང་དུ་འབྲེལ་བ་ཁྱད་
པར་ཅན་ཞིག་ཐོབ་པས་དེ་ཙམ་གྱིས་ལམ་གྱིས་བགྲོད་པ་མྱུར་བ་དང་། བློའི་
འགྱུར་ཁྱད་ཆེན་པོ་འོང་བ་ཡིན་ནོ། ༈ །ང་རང་ཚོ་བོད་དུ་ནི་གསང་སྔགས་ཀྱི་
བསྟན་པ་ཕྱོགས་ཐམས་ཅད་དུ་ཁྱབ་ཅིང་། ཆོས་དད་ཡོད་མཁན་ཚང་མས་
ཁ་ནས་མ་ཎི་འདོན་པ་དང་། དཔལ་དུས་ཀྱི་འཁོར་ལོའི་དབང་ཆེན་ཞུས་མ་
མྱོང་མཁན་ཕལ་ཆེར་མེད་པ་ལྟ་བུ་ཆགས་ཡོད། ཕྱོགས་གཅིག་ནས་བཤད་



ན་ང་རང་ཚོས་དོན་དག་ཤེས་རུང་མ་ཤེས་རུང་ཚང་མ་སྔགས་ཀྱི་སྒོར་ཞུགས་པ་ཤ་
སྟག་ཆགས་སྡད་ཡོད་རེད། དེ་འདྲ་སོང་ཙང་གསང་སྔག་ས་ཀྱི་ལམ་གྱི་འགྲོ་
སྟངས་ཇི་ལྟར་ཡིན་ཅུང་ཟད་ཅིག་ཤེས་ན་ཕན་ཐོགས་ཆེ་བས་འདིར་མདོར་བསྡུས་
ཤིག་བཤད་པར་བྱའོ།།
དེ་ལ་སྔགས་ཀྱི་འཇུག་སྒོ་ནི་མཚན་ཉིད་དང་ལྡན་པའི་བླ་མ་ལས་དབང་གི་
ཆོ་ག་རྣམ་དག་ཅིག་གི་ཐོག་ནས་དབང་ཐོབ་པ་ཞིག་དགོས། དབང་ཐོབ་ཟེར་
བའང་དབང་གྲལ་དུ་བསྡད་པ་ཙམ་དང་། བུམ་ཆུ་འཐུང་བ་ཙམ་དང་། དབང་
བསྐུར་བའི་བླ་མ་ལ་དད་མོས་བྱས་ཏེ་གསོལ་བ་འདེབས་པ་གཅིག་པུ་ལ་གོ་རྒྱུ་
མིན། དབང་ཟེར་བ་ནི་བླ་མ་ཉམས་མྱོང་ཅན་གྱིས་རང་ཉིད་ཀྱིས་བླ་མ་གོང་
མ་ནས་ཐོབ་པའི་བྱིན་རླབས་ཀྱི་རྒྱུན་གདུལ་བྱ་ལ་འཕོ་བ་དང་། ཕྱི་རོལ་གྱི་
རྫས་དང་ཆོ་ག ནང་གི་ཏིང་ངེ་འཛིན་དམིགས་པ་བརྟན་པོ་དང་ལྡན་པ་གསུམ་
འཛོམས་པའི་སྒོ་ནས་གདུལ་བྱའི་རྒྱུད་ལ་སངས་རྒྱས་ཀྱི་སྐུ་བཞིའི་ས་བོན་ཡོད་
པ་དེའི་ནུས་པ་སད་པར་བྱས་ཏེ་ཐབས་ཤེས་ཀྱི་ལམ་ཟབ་མོ་སྒོམ་པ་ལ་ངོ་སྤྲོད་
པ་དང་དབང་བ་ཞིག་ལ་ཟེར་བས་ལས་སླ་པོ་མེད། དེ་ཡང་རྒྱལ་མཆོག་
བདུན་པ་སྐལ་བཟང་རྒྱ་མཚོས་དབང་དོན་དེ་ཉིད་ཡང་གསལ་གྱི་དབུར།
མི་གཙང་དྲི་མའི་རྫོབ་ཏུ་ཐོགས་མེད་ནn
བྱིང་བའི་བདེ་གཤེགས་སྙིང་པོ་དབང་གི་རྒྱལ
གློ་བུར་དྲི་མ་སྦྱངས་སྐུ་གསུམ་ཁ།།
ཚེ་ཐུང་ཡུན་ལ་སྟེར་བྱེད་གསང་ཐོག་ཐོས།
452



རྫས་སྔགས་ཏིང་འཛིན་ཚོགས་པའི་རྟེན་འབྲེལ་ལས།།
ཉེས་པ་ཀུན་སྦྱོང་ཁ་སྦྱོར་བདུན་ལྡན་གྱི།།
གསང་གསུམ་ས་བོན་ཤུགས་དྲག་བསྐྱེད་བསྲིངས་པའི།།
དབང་དོན་ཡང་གསལ་སྣང་བ་འདི་ན་སྤྲོ།།
ཞེས་དབང་གི་གོ་དོན་དང་བྱེད་ལས་བཅས་གསལ་བར་གསུངས་པ་ལྟར་
ཡིན་པས། དབང་མཚན་ཉིད་པ་ཐོབ་པ་ལ་དབང་དངོས་གཞིའི་སྐབས་སུ་
བྱེད་དགོས་ཀྱི་དམིགས་པ་རྣམས་ལེགས་པར་བསྐྱངས་ཏེ། སྐུ་བཞིའི་ས་བོན་
གྱི་ནུས་པ་གསོས་ངེས་སུ་སོང་བ་ཞིག་དགོས་ལ། དེ་ལྟ་བུའི་སྒོ་ནས་གང་ཟག་
དེ་གསང་སྔགས་སྒོམ་པའི་སྣོད་རུང་དུ་བྱེད་པ་ཡིན་པར་ཤེས་དགོས་སོ།།
དེ་ལྟ་བུའི་དབང་ལེགས་པར་ཐོབ་པའི་རྗེས་སུ་དབང་དུས་སུ་ཁས་བླངས་པའི་
དམ་ཚིག་དང་། སྡོམ་པ་ཚུལ་བཞིན་དུ་སྲུང་བ་ཤིན་ཏུ་གལ་ཆེ་བ་ཡིན། དངོས་
གཞིའི་གསང་སྔགས་ཀྱི་ལམ་གྱི་ཉམས་ལེན་ལ་བྱ་རྒྱུད། སྤྱོད་རྒྱུད། རྣལ་
འབྱོར་རྒྱུད། རྣལ་འབྱོར་བླ་མེད་རྒྱུད་བཅས་གསང་སྔགས་རྒྱུད་སྡེ་བཞི་
སོ་སོའི་ལམ་བསྒོམ་ཚུལ་མི་འདྲ་བ་ཡོད་པ་མ་ཟད་རྒྱུད་སྡེ་གཅིག་གི་ནང་ཁོངས་
སུའང་ཡི་དམ་གྱི་ལྷ་སོ་སོ་ལ་བརྟེན་པའི་ཉམས་ལེན་བྱ་ཚུལ་ཅུང་ཟད་མི་འདྲ་
བ་ཡང་ཡོད་པས་སོ་སོའི་སྐབས་དང་བསྟུན་ཏེ་བླ་མ་དམ་པའི་ལམ་སྟོན་གྱི་འོག་
ཚུལ་བཞིན་དུ་ཉམས་སུ་ལེན་པར་བྱའོ།།
གསང་སྔགས་ཀྱི་ལམ་གྱི་ཟབ་ཁྱད་གཙོ་བོ་ནི་ཐབས་ཤེས་ཟུང་འབྲེལ་ཐུན་
a་
་



མོང་མ་ཡིན་པ་ཞིག་ཡོད་པ་དེའི་སྟེང་ནས་ཐོན་པ་ཡིན། དེ་ཡང་ཕར་ཕྱིན་
ཐེག་པའི་ལམ་གྱི་སྐབས་སུ་ཐབས་ཤེས་ཟུང་འབྲེལ་གསུངས་ཀྱང་ཟུང་དུ་འབྲེལ་
ཚུལ་ནི་ཐབས་ཀྱིས་ཟིན་པའི་ཤེས་རབ་དང་། ཤེས་རབ་ཀྱིས་ཟིན་པའི་ཐབས་
ཞེས་ཕན་ཚུན་གཅིག་གྲོགས་སུ་གཅིག་འགྲོ་ཚུལ་ཡོད་ཀྱང་། མཐར་ཐུག་
དེ་གཉིས་ངོ་བོ་ཐ་དད་དུ་གནས་པ་མ་ཟད་ཐབས་ཤེས་རེས་འཇོག་པ་ཡིན་པས་
ལམ་དངོས་ཀྱི་སྐབས་སུ་བློ་གཅིག་ལ་གཉིས་ཀ་ཚང་བ་མི་འོང་ལ། དེ་ལས་
ལྡོག་སྟེ་གསང་སྔགས་ཀྱི་ལམ་གྱི་སྐབས་སུ་ནི་ཐབས་ཤེས་ཀྱི་ཆ་གཉིས་ཀ་བློ་གཅིག་
ལ་དུས་གཅིག་ཏུ་ངོ་བོ་དབྱེར་མེད་དུ་ཚང་བ་ཡིན་ཏེ། ཐབས་བདེ་བ་ཆེན་
པོའི་ལྷ་སྐུ་ལ་དམིགས་པའི་ཡེ་ཤེས་ཀྱིས་ཤེས་རབ་སྟོང་པ་ཉིད་ཡུལ་དུ་བྱས་པས་
ཡུལ་དང་ཡུལ་ཅན་དུ་ངོ་བོ་གཅིག་ཏུ་ཚོགས་པ་ཡོད་དོ། །དེ་ཡང་ཅུང་ཟད་
བཤད་ན། རྣལ་འབྱོར་པ་དེས་སྔོན་དུ་ཟབ་མོ་སྟོང་པ་ཉིད་ཀྱི་དོན་དྲན་པར་
བྱས་ཤིང་། སྟོང་པའི་དོན་ལ་རྩེ་གཅི ག་ཏུ་སེམས་པའི་བློ་དེ་ག་རང་སྟོང་པ་
ཉིད་དུ་སྦྱངས་པ་སྔོན་དུ་བཏང་ནས་སྐབས་ཐོབ་ཀྱི་ཡི་དམ་གྱི་ལྷའི་ངོ་བོར་བསྐྱེད་
པར་བྱས་ལ། དེ་ནས་དེ་འདྲ་བའི་ལྷ་སྐུ་ལ་དམིགས་ནས་ལྷ་སྐུའི་སྣང་བ་མ་
ཡལ་བའི་ངང་ནས་ལྷ་སྐུ་རང་བཞིན་གྱིས་མེད་པའི་སྟོང་པ་ཉིད་ངེས་པར་བྱས་
པ་ཡིན་པས་དེ་འདྲ་བ་དེ་ལ་གསལ་སྟོང་ཟུང་འཇུག་ཞེས་ཀྱང་ཟེར། བདེ་བ་
ཆེན་པོའི་ཡེ་ཤེས་ཟེར་ནའང་ང་རང་ཚོའི་རྒྱུད་ཀྱི་ཐོག་མ་མེད་པ་ནས་རྒྱུན་ཆགས་
སུ་ཡོད་པའི་འདོད་ཆགས་ལམ་དུ་བྱེད་པའི་སྒོ་ནས་བསྐྱེད་པའི་བདེ་བའི་ཉམས་
15



མྱོང་ཞིག་ལ་གོ་དགོས། དེ་ཡང་འདོད་ཆགས་ཕྲ་རགས་ལམ་དུ་བྱེད་པའི་
ནུས་པ་ཆེ་ཆུང་གི་སྒོ་ནས་རྒྱུད་སྡེ་ལ་བཞིར་དབྱེ་བ་ཡིན་ནོ། །སྤྱིར་འདོད་
ཆགས་ལ་ཕྲ་རགས་དང་རིགས་ཐ་དད་པ་དུ་མ་ཡོད་མོད། དེ་རྣམས་ནས་
མཐར་ཐུག་པ་ནི་དབང་པོ་གཉིས་སྦྱོར་གྱི་འཁྲིགས་པའི་འདོད་ཆགས་ཡིན་པས་
དེ་ཟབ་མོའི་ལམ་གྱིས་སྦྱངས་ཏེ་དེ་ལས་བྱུང་བའི་བདེ་བ་བཞི་ལམ་དུ་བྱེད་ཐུབ་
པ་ནི་རྣལ་འབྱོར་བླ་མེད་ཀྱི་ལམ་ཁོ་ན་ཡིན་པར་ཤེས་པར་བྱེད་དགོས་སོ། །འདོད་
ཆགས་ཙམ་དུ་མ་ཟད་ཞེ་སྡང་དང་། གཏི་མུག་སོགས་ཉོན་མོངས་པ་གཞན་
ཡང་ལམ་དུ་བྱེད་པའི་ཏིང་འཛིན་གྱི་ཐབས་ཐུན་མོང་མ་ཡིན་པ་ནི་རྣལ་འབྱོར་
བླ་མེད་ཀྱི་སྐབས་སུ་ཡོད་པས་ཕར་ཕྱིན་ཐེག་པའི་སྐབས་སུ་ཆགས་སོགས་ཉོན་
མོངས་པ་རྣམས་ཆེད་དུ་གཉེར་ནས་སྤོང་དགོས་པའི་ལྟ་ཕྱོགས་དང་གཏན་ནས་
མི་འདྲ་བའོ། །དེ་འདྲ་སོང་ཙང་གསང་སྔགས་ཀྱི་དཔེ་ཆའི་ནང་རྡོ་རྗེ་ཐེག་
པའི་ལམ་གྱི་སྒོ་ནས་ཉོན་མོངས་པ་སྤོང་ཚུལ་དེ་ཤིང་ལས་སྐྱེས་པའི་འབུས་ཤིང་
བཟས་ནས་ནམ་ཞིག་སྡོང་པོ་རྩ་བ་ནས་མེད་པར་བཟོ་བ་བཞིན་དུ་སྔགས་ལམ་
དུ་ཆགས་སོགས་ལས་སྐྱེས་པའི་བདེ་བ་ཆེན་པོའི་ཡེ་ཤེས་ཀྱིས་ཆགས་སོགས་ཉོན་
མོངས་པ་རྣམས་རྩ་བ་ནས་མེད་པར་བཟོ་བ་ཡིན་པར་གསུངས་སོ།།
དེ་འདྲ་བའི་ལམ་གྱི་འགྲོ་སྟངས་དང་བསྟུན་ན་ཡིད་ལ་བསྒོམ་རྒྱུའི་ལྷ་སྐུའི་
སྣང་བ་དེ་ལའང་ཆོས་གོས་ངུར་སྨྲིག་གྱོན་པའི་སྡོམ་གཙང་གི་དགེ་སློང་ཞིག་ལས་
ཆགས་སོགས་ཉོན་མོངས་གང་དང་གང་ཡིན་རུང་དེ་དང་མཐུན་པའི་རྣམ་པ་སྟོན་
155



པའི་ལྷ་སྐུ་ཞིག་ཡིད་ལ་བྱེད་ན་དེའི་ཚོད་ཀྱིས་སེམས་ལ་འགྱུར་ཁྱད་ཆེ་བར་འགྲོ་
བས་གསང་སྔགས་ཀྱི་ལམ་ཉམས་ལེན་པ་ཚོས་ལྷ་སྐུ་ཡབ་ཡུམ་ཞལ་སྦྱོར་དང་།
ཡང་ལྷ་ཁྲོ་བོ་མཚོན་ཆ་སྣ་ཚོགས་པ་ཐོགས་པ་བསྒོམ་དགོས་པ་ཡང་གནད་དོན་
འདི་ལ་ཐུག་གོ།
་དེ་ཡང་རྣལ་འབྱོར་བླ་ན་མེད་པའི་ལམ་གྱི་འགྲོ་སྟངས་བྱས་ན་དབང་མཚན་
ཉིད་པ་ཐོབ་པའི་གང་ཟག་དེས་དམ་ཚིག་དང་སྡོམ་པ་ཚུལ་བཞིན་དུ་སྲུང་བ་གཞིར་
བྱས་ཏེ་ཐོག་མར་ལྷའི་རྣལ་འབྱོར་བསྒོམ་པའི་བསྐྱེད་རིམ་ལ་སློབ་དགོས་པ་ཡིན།
བསྐྱེད་རིམ་ཟེར་བ་ནི་ཡིད་ཀྱིས་བཅོས་ཏེ་རང་ ཉིད་ཡི་དམ་གྱི་ལྷའི་ངོ་བོར་
བསྐྱེད་དེ་སྐུ་གསུམ་ལམ་འཁྱེར་གྱི་ལམ་བསྒོམ་པ་ཞིག་ལ་ཟེར་ཞིང་། དེའི་
སྙིང་དོན་ཆ་ཚང་བ་ནི་ང་རང་ཚོས་ཉིན་ལྟར་འཆར་ཅན་འདོན་རྒྱུའི་བདག་བསྐྱེད་
ཀྱི་ནང་དུ་ཚང་ཡོད། བསྐྱེད་རིམ་གྱི་སྐབས་སུ་སྤང་བྱ་གཙོ་བོ་ནི་རང་ཉིད་
དང་ཕྱི་ནང་གི་ཆོས་རྣམས་ཐ་མལ་དུ་འཛིན་པའི་སྣང་ཞེན་གཉིས་ཡིན། དངོས་
གནས་བྱས་ན་བདག་བསྐྱེད་ཟེར་བ་དེ་གཙོ་བོ་བསྒོམ་རྒྱུ་མ་གཏོགས་འདོན་པ་འདོན་
རྒྱུའི་ཆེད་དུ་བརྩམས་པ་མིན། ནམ་ཞིག་བསྐྱེད་རིམ་ལ་བརྟན་པ་ལེགས་པོ་
ཐོབ་ཚེ་ལམ་དངོས་རྫོགས་རིམ་བསྒོམ་དགོས་ཤིང་། དེའི་གནས་སྐབས་སུ་
གཙོ་བོར་ཕ་རྒྱུད་གསང་བ་འདུས་པ་ནས་བཤད་པའི་རྩ་རླུང་ཐིག་ལེའི་རྣལ་འབྱོར་
རམ་ཡང་ན་མ་རྒྱུད་ནས་བཤད་པའི་གཏུམ་མོ། ཡང་ན་དུས་འཁོར་ནས་
བཤད་པའི་སྟོང་གཟུགས་ཕྱག་རྒྱ་ཆེན་པོ་སོགས་གང་རུང་ཞིག་ལ་རྩལ་དུ་བཏོན་
156



ནས་མངལ་སྐྱེས་ཁམས་དྲུག་ལྡན་པ་རྣམས་ལ་རང་ཆས་སུ་ཡོད་པའི་རྩ་རླུང་ཐིག་
ལེ་སོགས་ལུས་ཀྱི་ཁམས་དང་། སྐྱེ་འཆི་བར་དོ་སོགས་གནས་སྐབས་རྣམས་
རྣལ་འབྱོར་གྱི་སྟོབས་ཀྱིས་ཆེད་དུ་ལམ་དུ་བསྒྱུར་ནས་བསྒོམ་པ་ཞིག་འོང་། དེ་
འདྲ་བའི་ཐོག་ནས་ཐབས་ཤེས་ཟུང་འཇུག་གི་རྟོག་པ་གོང་འཕེལ་དུ་སོང་སྟེ་ནམ་
ཞིག་རླུང་སེམས་ཤིན་ཏུ་ཕྲ་བ་ཟུང་འཇུག་ཏུ་ཡོད་པ་དེ་ནུས་པ་ཡོངས་སུ་སད་དེ་
དྲི་མ་མཐའ་དག་དང་བྲལ་བའི་ཟུང་འཇུག་རྡོ་རྗེ་འཆ ང་གི་གོ་འཕང་མངོན་དུ་
གྱུར་པ་ཞིག་འོང་ལ། དེ་ལ་ནི་གསང་སྔགས་ཀྱི་གཞུང་ལས་ཡང་དག་པར་
རྫོགས་པའི་སངས་རྒྱས་ཞེས་བྱའོ།།
དེ་འདྲ་བའི་འབྲས་བུའི་གོ་འཕང་དེ་ལ་སྔགས་ལུགས་ལྟར་ན་ཁ་སྦྱོར་ཡན་
ལག་བདུན་གྱི་གོ་འཕང་ཞེས་བྱ་སྟེ། ༡ སྐུ་ལ་རང་ཉིད་སྐྱེས་བུ་དམ་པར་
མཚོན་པའི་མཚན་དཔེས་སྤྲས་པས་ལོངས་སྤྱོད་རྫོགས་པ་དང་། ༢ དེའི་
ཚེ་རང་སྣང་གི་རིག་མ་དང་མཉམ་པར་སྦྱོར་བས་ཁ་སྦྱོར་དང་། ༣ རང་
བཞིན་ལྷན་སྐྱེས་ཀྱི་བདེ་བའི་ངོ་བོར་རྟག་ཏུ་གནས་པས་བདེ་བ་ཆེན་པོ་དང་།
༤ སྤྲོས་པ་མཐའ་དག་དང་བྲལ་བས་རང་བཞིན་མེད་པ་དང་། ༥ སེམས་
ཅན་ཐམས་ཅད་ལ་ཉེ་རིང་མེད་པར་དུས་རྟག་ཏུ་དམིགས་པའི་སྙིང་རྗེ་ཆེན་པོ་
དང་ལྡན་པ་དང་། ༦ སྐུ་དང་ཡེ་ཤེས་གཉིས་གཅིག་ཏུ་སོང་བའི་རྒྱུན་མི་
ཆད་པ་དང་། ༧ གདུལ་བྱ་ལ་དུས་དང་བསྟུན་པའི་སྒོ་ནས་འཇུག་ཐུབ་
པས་འགོག་པ་མེད་པ་སྟེ་ཁྱད་ཆོས་བླ་ན་མེད་པ་བདུན་དང་ལྡན་པའོ།། །།
157
153



ཉེར་མཁོའི་ལྷན་ཐབས་དང་པོ།
རྒྱུན་གྱི་ལག་ལེན།
༡༽ ༄༅། །ཞོག་པ་ཡར་ལངས་པའི་སྐབས་ཤེས་རབ་དང་བློ་འཕེལ་
བའི་ཆེད་དུ་རྗེ་བཙུན་འཇམ་དཔལ་དབྱངས་ཀྱི་བསྟོད་པ་རྩ་ཆེན་གང་བློ་མ་འདོན།
བསྟོད་པ་གང་བློ་མ་བཞུགས་སོ།།
༄༅། །བླ་མ་དང་མགོན་པོ་འཇམ་དཔལ་དབྱངས་ལ་ཕྱག་འཚལ་ལོ།།
གང་གི་བློ་གྲོས་སྒྲིབ་གཉིས་སྤྲིན་བྲལ་ཉི་ལྟར་རྣམ་དག་རབ་གསལ་བས།།
ཇི་སྙེད་དོན་ཀུན་ཇི་བཞིན་གཟིགས་ཕྱིར་ཉིད་ཀྱི་ཐུགས་ཀར་གླེགས་བམ་འཛིན།།
གང་དག་སྲིད་པའི་བཙོན་རར་མ་རིག་མུན་འཐོམས་སྡུག་བསྔལ་གྱིས་གཟིར་བའི།།
འགྲོ་ཚོགས་ཀུན་ལ་བུ་གཅིག་ལྟར་བརྩེ་ཡན་ལག་དྲུག་ཅུའི་དབྱངས་ལྡན་གསུང་།།
འབྲུག་ལྟར་ཆེར་སྒྲོགས་ཉོན་མོངས་གཉིད་སློང་ལས་ཀྱི་ལྕགས་སྒྲོག་འགྲོལ་མཛད་
ཅིང་།།
མ་རིག་མུན་སེལ་སྡུག་བསྔལ་མྱུ་གུ་ཇི་སྙེད་གཅོད་མཛད་རལ་གྲི་བསྣམས།།
གདོད་ནས་དག་ཅིང་ས་བཅུའི་མཐར་སོན་ཡོན་ཏན་ལྷུན་རྫོགས་རྒྱལ་སྲས་ཐུ་བོའི་སྐུ།།
བཅུ་ཕྲག་བཅུ་དང་བཅུ་གཉིས་རྒྱན་སྤྲས་བདག་བློའི་མུན་སེལ་འཇམ་པའི་དབྱངས་
ལ་འདུད།།
159， 160
160



ཨོཾ་ཨ་ར་པ་ཙ་ན་དྷཱི (བརྒྱ་རྩ་གཅིག་སོགས་གང་མང་འདོན།）
བརྩེ་ལྡན་ཁྱོད་ཀྱི་མཁྱེན་རབ་འོད་ཟེར་གྱིས།།
བདག་བློའི་གཏི་མུག་མུན་པ་རབ་བསལ་ནས།།
བཀའ་དང་བསྟན་བཅོས་གཞུང་ལུགས་རྟོགས་པ་ཡི།།
བློ་གྲོས་སྤོབས་པའི་སྣང་བ་བསྩལ་དུ་གསོལ།།
༢༽ དེ་ནས་ཁྲུས་ལེགས་པར་བྱས་ཟིན་པའི་རྗེས་སུ་སྐུ་གསུང་ཐུགས་རྟེན་ལ་
ཡོན་ཆབ་དང་། མཆོད་མེ། མེ་ཏོག་སོགས་གང་བྱུང་གི་མཆོད་པ་རྣམས་
ཕུལ་ཏེ་གདན་བདེ་བ་ཞིག་ལ་བསྡད་དེ། (མཆོད་པའི་སྤྲིན་གཟུངས་ལན་
གསུམ་འདོན་）
ཨོཾ་ན་མོ་བྷ་ག་ཝ་ཏེ། བཛྲ་སཱ་ར་པྲ་མརྡ་ནེ། ཏ་ཐཱ་ག་ཏཱ་ཡ། ཨརྙ་ཏེ་
སམྱཀཾ་བུདྡྷཱ་ཡ། ཏདྱཐཱ མོ་བཛེ་བཛེ། མཧཱ་བཛེ། མཧཱ་ཏེ་ཛ་བཛེ།
མཧཱ་རིབྱབཛེ། མཧཱ་བོ་དྷི་ཙི་ཏྟ་བཛྲ། མཧཱ་བོ་དྷི་མཎྜོ་པ་སཾ་ཀྲ་མ་ཎ་བཛེ།
སརྦ་ཀརྨ་ཨཱ་ཝ་ར་ཎ་བི་ཤོ་དྷ་ན་བཛེ་སྭཱཧཱ། （ལན་གསུམ།）
དཀོན་མཆོག་གསུམ་གྱི་བདེན་པ་དང་། སངས་རྒྱས་དང་བྱང་ཆུབ་སེམས་
དཔའ་ཐམས་ཅད་ཀྱིས་བྱིན་གྱིས་བརླབས་དང་ཚོགས་གཉིས་ཡོངས་སུ་རྫོགས་
པའི་མངའ་ཐང་ཆེན་པོ་དང་། ཆོས་ཀྱི་དབྱིངས་རྣམ་པར་དག་ཅིང་བསམ་
གྱིས་མི་ཁྱབ་པའི་སྟོབས་ཀྱིས་དེ་བཞིན་དུ་གྱུར་ཅིག་ཅེས་འདོན།
161



༣༽ སྐྱབས་འགྲོ་དང་སེམས་བསྐྱེད།
༄༅། །ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་
སྐུ་གསུང་ཐུགས་ཡོན་ཏན་འཕྲིན་ལས་ཐམས་ཅད་ཀྱི་ངོ་བོར་གྱུར་པ། ཆོས་
ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས། འཕགས་པའི་དགེ་
འདུན་ཐམས་ཅད་ཀྱི་མངའ་བདག་དྲིན་ཅན་རྩ་བ་དང་བརྒྱུད་པར་བཅས་པའི་
དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །བླ་མ་ལ་སྐྱབས་སུ་མཆིའོ།།
སངས་རྒྱས་ལ་སྐྱབས་སུ་མཆིའོ། །ཆོས་ལ་སྐྱབས་སུ་མཆིའོ། །དགེ་འདུན་
ལ་སྐྱབས་སུ་མཆིའོ། །ཡི་དམ་དཀྱིལ་འཁོར་གྱི་ལྷ་ཚོགས་འཁོར་དང་བཅས་
པ་རྣམས་ལ་སྐྱབས་སུ་མཆིའོ། །དཔལ་མགོན་དམ་པ་ཆོས་སྐྱོང་བའི་སྲུང་
མ་ཡེ་ཤེས་ཀྱི་སྤྱན་དང་ལྡན་པ་རྣམས་ལ་སྐྱབས་སུ་མཆིའོ།། （ལན་གསུམ།）
སངས་རྒྱས་ཆོས་དང་ཚོགས་ཀྱི་མཆོག་རྣམས་ལ།།
བྱང་ཆུབ་བར་དུ་བདག་ནི་སྐྱབས་སུ་མཆི།།
བདག་གིས་སྦྱིན་སོགས་བགྱིས་པའི་བསོད་ནམས་ཀྱིས།།
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག། （ལན་གསུམ།）
དཀོན་མཆོག་གསུམ་ལ་བདག་སྐྱབས་མཆི།།
སྡིག་པ་ཐམས་ཅད་སོ་སོར་བཤགས།།
འགྲོ་བའི་དགེ་ལ་རྗེས་ཡི་རང་།།-
སངས་རྒྱས་བྱང་ཆུབ་ཡིད་ཀྱིས་གཟུང་།།
162



སངས་རྒྱས་ཆོས་དང་ཚོགས་མཆོག་ལ།།
བྱང་ཆུབ་བར་དུ་བདག་སྐྱབས་མཆི། །
རང་གཞན་དོན་ནི་རབ་བསྒྲུབ་ཕྱིར།།
བྱང་ཆུབ་སེམས་ནི་བསྐྱེད་པར་བགྱི།།
བྱང་ཆུབ་མཆོག་གི་སེམས་ནི་བསྐྱེད་བགྱིས་ནས།།
སེམས་ཅན་ཐམས་ཅད་བདག་གིས་མགྲོན་དུ་གཉེར།།
བྱང་ཆུབ་སྤྱོད་མཆོག་ཡིད་འོང་སྤྱད་པར་བགྱི། །
འགྲོ་ལ་ཕན་ཕྱིར་སངས་རྒྱས་འགྲུབ་པར་ཤོག། （ལན་གསུམ།）
སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག།
སེམས་ཅན་ཐམས་ཅད་སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར་གྱུར་
ཅིག། ་
སེམས་ཅན་ཐམས་ཅད་སྡུག་བསྔལ་མེད་པའི་བདེ་བ་དང་མི་འབྲལ་བར་གྱུར་
ཅིག།
སེམས་ཅན་ཐམས་ཅད་ཉེ་རིང་ཆགས་སྡང་གཉིས་དང་བྲལ་བའི་བཏང་སྙོམས་
ལ་གནས་པར་གྱུར་ཅིག (ལན་གསུམ།）
163



༤༽ ཕྱག་དང་མཆོད་པ།
༄༅། །གང་གིས་རྟེན་ཅིང་འབྲེལ་བར་འབྱུང་།།
འགག་པ་མེད་པ་སྐྱེ་མེད་པ།།
ཆད་པ་མེད་པ་རྟག་མེད་པ།།
འོང་བ་མེད་པ་འགྲོ་མེད་པ།།
ཐ་དད་དོན་མིན་དོན་གཅིག་མིན།།
སྤྲོས་པ་ཉེར་ཞི་ཞི་བསྟན་པ།།
རྫོགས་པའི་སངས་རྒྱས་སྨྲ་རྣམས་ཀྱི།།
དམ་པ་དེ་ལ་ཕྱག་འཚལ་ལོ།།
ཉན་ཐོས་ཞི་བ་འཚོལ་རྣམས་ཀུན་ཤེས་ཉིད་ཀྱིས་ཉེར་ཞིར་འཁྲིད་མཛད་གང་
ཡིན་དང་།།
འགྲོ་ལ་ཕན་པར་བྱེད་རྣམས་ལམ་ཤེས་ཉིད་ཀྱིས་འཇིག་རྟེན་དོན་སྒྲུབ་མཛད་
པ་གང་།།
གང་དང་ཡང་དག་ལྡན་པའི་ཐུབ་རྣམས་རྣམ་པ་ཀུན་ལྡན་སྣ་ཚོགས་འདི་གསུངས་
པ།།
ཉན་ཐོས་བྱང་ཆུབ་སེམས་དཔའི་ཚོགས་བཅས་སངས་རྒྱས་ཀྱི་ནི་ཡུམ་དེ་ལ་
ཕྱག་འཚལ་ལོ།།
163



རྟོག་པའི་དྲ་བ་རྣམ་བསལ་ཅིང་།།
ཟབ་ཅིང་རྒྱ་ཆེའི་སྐུ་མངའ་བ།།
ཀུན་ཏུ་བཟང་པོ་འོད་ཟེར་དག།
ཀུན་ནས་འཕྲོ་ལ་ཕྱག་འཚལ་ལོ།།
ཐམས་ཅད་དུ་ནི་ས་གཞི་དག།
གསེག་མ་ལ་སོགས་མེད་པ་དང་།།
ལག་མཐིལ་ལྟར་མཉམ་བཻ་ཌཱུརྱའི།།
རང་བཞིན་འཇམ་པོ་གནས་གྱུར་ཅིག།
མ་ལུས་སེམས་ཅན་ཀུན་གྱི་མགོན་གྱུར་ཅིང་།།
བདུད་སྡེ་དཔུང་བཅས་མི་བཟད་འཛོམས་མཛད་ལྷ།།
དངོས་རྣམས་མ་ལུས་ཡང་དག་མཁྱེན་གྱུར་པའི།།
བཅོམ་ལྡན་འཁོར་བཅས་གནས་འདིར་གཤེགས་སུ་གསོལ།།
ཇི་ལྟར་བལྟམས་པ་ཙམ་གྱིས་ནི།།
ལྷ་རྣམས་ཀྱིས་ནི་ཁྲུས་གསོལ་ལྟར།།
ལྷ་ཡི་ཆུ་ནི་དག་པ་ཡིས།།
དེ་བཞིན་བཅོམ་ལྡན་སྐུ་ཁྲུས་གསོལ།།
165



སྲབ་འཇམ་ཡངས་པ་ལྷ་ཡི་གོས།།
མི་ཕྱེད་རྡོ་རྗེའི་སྐུ་བརྙེས་ལ།།
མི་ཕྱེད་དད་པས་བདག་འབུལ་ན།།
བདག་ཀྱང་རྡོ་རྗེའི་སྐུ་ཐོབ་ཤོག།
ས་གཞི་སྤོས་ཀྱིས་བྱུགས་ཤིང་མེ་ཏོག་བཀྲམ།།
རི་རབ་གླིང་བཞི་ཉི་ཟླས་བརྒྱན་པ་འདི། །
སངས་རྒྱས་ཞིང་དུ་དམིགས་ཏེ་དབུལ་བ་ཡིས།།
འགྲོ་ཀུན་རྣམ་དག་ཞིང་ལ་སྤྱོད་པར་ཤོག།
ཨེ་དཾ་གུ་རུ་རཏྣ་མཎྜལ་ཀཾ་ནིརྱ་ཏ་ཡཱ་མི། ཞེས་འདོན།
༥༽ ཐེག་པ་ཐུན་མོང་བའི་ལམ་ཉམས་ལེན་གྱི་གནད་ཚང་བའི་དཔེ་ཆ་མདོར་
བསྡུས་ཡོན་ཏན་གཞི་གྱུར་མ་ལྟ་བུ་ཞིག་འདོན་ཏེ་ལམ་གྱི་རིམ་པའི་གནད་དོན་
རྣམས་ཅུང་ཟད་མ་མཐར་ཡིད་ཤར་བྱས་ནས་བསྒོམས་ན་དགེ་མཚན་ཆེའོ།།
ཡོན་ཏན་གཞིར་གྱུར་མ་བཞུགས་སོ།།
༄༅། །ཡོན་ཏན་ཀུན་གཞིར་གྱུར་དྲིན་ཅན་རྗེ།།
ཚུལ་བཞིན་བསྟེན་པ་ལམ་གྱི་རྩ་བ་རུ།།
166



ལེགས་པར་མཐོང་ནས་འབད་པ་དུ་མ་ཡིས།།
གུས་པ་ཆེན་པོས་བསྟེན་པར་བྱིན་གྱིས་རློབས།།
ལན་གཅིག་རྙེད་པའི་དལ་བའི་རྟེན་བཟང་འདི།།
ཤིན་ཏུ་རྙེད་དཀའ་དོན་ཆེན་ཤེས་གྱུར་ནས།།
ཉིན་མཚན་ཀུན་ཏུ་སྙིང་པོ་ལེན་པའི་བློ།།
རྒྱུན་ཆད་མེད་པར་སྐྱེ་བར་བྱིན་གྱིས་རློབས།།
ལུས་སྲོག་གཡོ་བ་ཆུ་ཡི་ཆུ་བུར་བཞིན།།
མྱུར་དུ་འཇིག་པའི་འཆི་བ་དྲན་པ་དང་།།
ཤི་བའི་རྗེས་སུ་ལུས་དང་གྲིབ་མ་བཞིན།།
དཀར་ནག་ལས་འབྲས་ཕྱི་བཞིན་འབྲང་བ་ལ།།
ངེས་པ་བརྟན་པོ་རྙེད་ནས་ཉེས་པའི་ཚོགས།།
ཕྲ་ཞིང་ཕྲ་བ་རྣམས་ཀྱང་སྤོང་བ་དང་། །
དགེ་ཚོགས་མཐའ་དག་སྒྲུབ་པར་བྱེད་པ་ལ།།
རྟག་ཏུ་བག་དང་ལྡན་པར་བྱིན་གྱིས་རློབས།།
སྤྱད་པས་མི་ངོམས་སྡུག་བསྔལ་ཀུན་གྱི་སྒོ།།
ཡིད་བརྟན་མི་རུང་སྲིད་པའི་ཕུན་ཚོགས་ཀྱི།།
167



ཉེས་དམིགས་རིག་ནས་ཐར་པའི་བདེ་བ་ལ།།
དོན་གཉེར་ཆེན་པོ་སྐྱེ་བར་བྱིན་གྱིས་རློབས།།
རྣམ་དག་བསམ་པ་དེ་ཡིས་དྲངས་པ་ཡི།།
དྲན་དང་ཤེས་བཞིན་བག་ཡོད་ཆེན་པོ་ཡིས།།
བསྟན་པའི་རྩ་བ་སོ་སོ་ཐར་པ་ལ།།
སྒྲུབ་པ་སྙིང་པོ་བྱེད་པར་བྱིན་གྱིས་རློབས།།
རང་ཉིད་སྲིད་མཚོར་ལྷུང་བ་ཇི་བཞིན་དུ།།
མར་གྱུར་འགྲོ་བ་ཀུན་ཀྱང་དེ་འདྲ་བར།།
མཐོང་ནས་འགྲོ་བ་སྒྲོལ་བའི་ཁུར་ཁྱེར་བའི།།
བྱང་ཆུབ་སེམས་མཆོག་འབྱོངས་པར་བྱིན་གྱིས་རློབས།།
སེམས་ཙམ་བསྐྱེད་ཀྱང་ཚུལ་ཁྲིམས་རྣམ་གསུམ་ལ།།
གོམས་པ་མེད་ན་བྱང་ཆུབ་མི་འགྲུབ་པར།།
ལེགས་པར་མཐོང་ནས་རྒྱལ་སྲས་སྡོམ་པ་ལ།།
བརྩོན་པ་དྲག་པོས་སློབ་པར་བྱིན་གྱིས་རློབས།།
ལོག་པའི་ཡུལ་ལ་གཡེང་བ་ཞི་བྱེད་ཅིང་།།
ཡང་དག་དོན་ལ་ཚུལ་བཞིན་དཔྱོད་པ་ཡིས།།
168



ཞི་གནས་ལྷག་མཐོང་ཟུང་དུ་འབྲེལ་བའི་ལམ།།
མྱུར་དུ་རྒྱུད་ལ་སྐྱེ་བར་བྱིན་གྱིས་རློབས།།
ཐུན་མོང་ལམ་སྦྱངས་སྣོད་དུ་གྱུར་པ་ན།།
ཐེག་པ་ཀུན་གྱི་མཆོག་གྱུར་རྡོ་རྗེ་ཐེག། །
སྐལ་བཟང་སྐྱེ་བོའི་འཇུག་ངོགས་དམ་པ་དེར།།
བདེ་བླག་ཉིད་དུ་འཇུག་པར་བྱིན་གྱིས་རློབས།།
དེ་ཚེ་དངོས་གྲུབ་རྣམ་གཉིས་བསྒྲུབ་པའི་གཞི།།
རྣམ་དག་དམ་ཚིག་སྡོམ་པ་བསྲུང་བ་ལ།།
བཅོས་མ་མིན་པའི་ངེས་པ་རྙེད་གྱུར་ནས།།
སྲོག་དང་བསྡོས་དེ་བསྲུང་བར་བྱིན་གྱིས་རློབས།།
དེ་ནས་རྒྱུད་སྡེའི་སྙིང་པོ་རིམ་གཉིས་ཀྱི།།
གནད་རྣམས་ཇི་བཞིན་རྟོགས་ནས་བརྩོན་པ་ཡིས།།
ཐུན་བཞིའི་རྣལ་འབྱོར་མཆོག་ལས་མི་གཡེལ་བར།།
དམ་པའི་གསུང་བཞིན་སྒྲུབ་པར་བྱིན་གྱིས་རློབས།།
དེ་ལྟར་ལམ་བཟང་སྟོན་པའི་བཤེས་གཉེན་དང་།།
ཚུལ་བཞིན་སྒྲུབ་པའི་གྲོགས་རྣམས་ཞབས་བརྟན་ཅིང་།།
159



ཕྱི་དང་ནང་གི་བར་དུ་གཅོད་པའི་ཚོགས།།
ཉེ་བར་ཞི་བར་བྱིན་གྱིས་བརླབ་ཏུ་གསོལ།།
སྐྱེ་བ་ཀུན་ཏུ་ཡང་དག་བླ་མོ་དང་།།
འབྲལ་མེད་ཆོས་ཀྱི་དཔལ་ལ་ལོངས་སྤྱོད་ཅིང་།།
ས་དང་ལམ་གྱི་ཡོན་ཏན་རབ་རྫོགས་ནས།།
རྡོ་རྗེ་འཆང་གི་གོ་འཕང་མྱུར་ཐོབ་ཤོག། ཅེས་འདོན།
༦༽ དུས་འཁོར་སོགས་གསང་སྔགས་བླ་མེད་ཀྱི་དབང་ཐོབ་པ་རྣམས་ཀྱིས་
མ་མཐར་ཡང་བླ་མའི་རྣལ་འབྱོར་སྒོམ་པའི་སྒོ་ནས་ཉིན་རེ་བཞིན་དམ་ཚིག་དང་
སྡོམ་པ་རྣམས་བསྔོ་བགྲང་བྱ་དགོས་པས་ཐུན་དྲུག་བླ་མའི་རྣལ་འབྱོར་དུ་གྲགས་
པ་བསྒོམ་པར་བྱའོ།།
ཐུན་དྲུག་བླ་མའི་རྣལ་འབྱོར་བསྡུས་པ་བཞུགས་སོ།།
༄༅། །དཀོན་མཆོག་གསུམ་ལ་སྙིང་ནས་སྐྱབས་སུ་མཆི།།
འགྲོ་ཀུན་གདུང་བསྒྲལ་གཏན་བདེར་འགོད་པར་བྱ།།
དེའི་སླད་རྫོགས་བྱང་འཐོབ་ཕྱིར་བྱང་ཆུབ་སེམས།།
བསྐྱེད་ནས་རྒྱལ་སྲས་སྤྱོད་ལ་བསླབ་པར་བགྱི།།
470



མདུན་གྱི་ནམ་མཁར་ཁྲི་པད་ཉི་ཟླའི་སྟེང་།།
རྩ་བའི་བླ་མ་ཁྱབ་བདག་རྡོ་རྗེ་འཆང་།།
སྐུ་མདོག་སྔོན་པོ་རྡོར་དྲིལ་བཟུང་ནས་ནི།།
དབྱིངས་ཕྱུག་མར་འཁྱུད་ལྷན་སྐྱེས་བདེ་བས་རོལ།།
གནས་གསུམ་ཡི་གེ་གསུམ་མཚན་ཧ་འོད་ཀྱིས།།
ཡེ་ཤེས་པ་རྣམས་སྤྱན་དྲངས་རོ་གཅིག་གྱུར།།
རྡོ་རྗེ་ཅན་ཞབས་པད་མོར་ཕྱག་འཚལ་ལོ།། །
ཕྱི་ནང་གསང་བའི་མཆོད་སྤྲིན་རྒྱ་མཚོས་མཆོད།།
རི་གླིང་རིན་ཆེན་གཏེར་བུམ་ཉི་ཟླ་སོགས།།
བླ་མེད་ཀུན་ཏུ་བཟང་པོའི་མཆོད་པ་འབུལ།།
མཆོག་དང་ཐུན་མོང་དངོས་གྲུབ་མ་ལུས་ཀུན། །
མགོན་ཁྱོད་ཚུལ་བཞིན་བསྟེན་པའི་རྗེས་འགྲོ་བར།།
མཐོང་ནས་ལུས་དང་སྲོག་ཀྱང་ཡོངས་བཏང་སྟེ།།
ཁྱོད་མཉེས་ཁོ་ན་སྒྲུབ་པར་བྱིན་གྱིས་རློབས།།
དེ་ལྟར་གསོལ་བཏབ་བླ་མ་སྤྱི་བོར་བྱོན།།
རང་ལ་ཐིམ་པས་དབྱེར་མེད་རོ་གཅིག་གྱུར།།
བ
174



བདག་ཉིད་རྡོ་རྗེ་སེམས་དཔའ་བཅོམ་ལྡན་མར།།
རྡོར་དྲིལ་བཟུང་འཁྱུད་ལྷས་སྐྱེས་བདེ་བས་རོལ།།
གནས་ལུས་ལོངས་སྤྱོད་དུས་གསུམ་དགེ་ཚོགས་རྣམས།།
མ་རྣམས་དོན་དུ་ཕངས་མེད་བཏང་བར་བྱ།།
སོ་ཐར་བྱང་སེམས་གསང་སྔགས་རྣམ་གསུམ་གྱི།།
བཅས་མཚམས་སྲོག་གི་ཕྱིར་ཡང་འདོར་མི་བྱ།།
ཐེག་གསུམ་རྒྱུད་སྡེ་བཞིས་བསྡུས་ལུང་རྟོགས་ཆོས།།
ལེགས་བཟུང་ཐབས་ཀྱིས་འགྲོ་བ་ཡོངས་སུ་སྒྲོལ།།
དགེ་འདིས་དུས་གསུམ་བདེ་གཤེགས་སྲས་བཅས་ཀྱི།།
མཛད་སྨོན་འགྲུབ་དང་དམ་ཆོས་འཛིན་ཕྱིར་བསྔོ།།
མཆོག་གསུམ་བྱིན་རླབས་རྟེན་འབྲེལ་མི་བསླུའི་མཐུས།།
ལེགས་སྨོན་འགྲུབ་ནས་སངས་རྒྱས་མྱུར་ཐོབ་ཤོག། །
(འདི་སྔ་དྲོ་ལན་གསུམ་དང་། དགོང་དྲོ་ལན་གསུམ་འདོན་དགོས།）
ཡི་དམ་ལྷ་གཞན་གྱི་དབང་ཐོབ་པ་རྣམས་ནས་སྐབས་འདིར་རང་ཉིད་གང་ལ་
གཙོ་བོར་བྱེད་པའི་ལྷའི་རྣལ་འབྱོར་སྐབས་འདིར་བསྒོམ་དགོས་པས་དེ་ཡང་བདག་
བསྐྱེད་རྒྱས་བསྡུས་ཅི་རིགས་ཤིག་གི་ཐོག་ནས་བྱའོ། །གང་ལྟར་ཡང་རང་
172



ཅག་ཁ་བ་ཅན་པོ་རྣམས་ཀྱི་ཐུན་མོང་མ་ཡིན་པའི་ལྷ་སྐལ་འཕགས་པ་སྤྱན་རས་
གཟིགས་དང་། འཕྲིན་ལས་ཀྱི་ལྷ་རྗེ་བཙུན་སྒྲོལ་མའི་གཟུངས་སྔགས་དང་
བསྟོད་ཕྱག་འདོན་པར་བྱ།།
འཕགས་པ་སྤྱན་རས་གཟིགས་ཀྱི་བསྒོམ་བཟླས་བཞུགས་སོ།།
༄༅། །སྐྱོན་གྱི་མ་གོས་སྐུ་མདོག་དཀར།།
རྫོགས་སངས་རྒྱས་ཀྱིས་དབུ་ལ་རྒྱན།།
ཐུགས་རྗེའི་སྤྱན་གྱིས་འགྲོ་ལ་གཟིགས།།
སྤྱན་རས་གཟིགས་ལ་ཕྱག་འཚལ་ལོ།།
ཨོཾ་མ་ཎི་པདྨེ་ཧཱུྃ། (གང་མང་བཟླ།）
དགེ་བ་འདི་ཡིས་མྱུར་དུ་བདག།
སྤྱན་རས་གཟིགས་དབང་འགྲུབ་གྱུར་ནས།།
འགྲོ་བ་གཅིག་ཀྱང་མ་ལུས་པ།།
དེ་ཡི་ས་ལ་འགོད་པར་ཤོག། ཅེས་འདོན།
རྗེ་བཙུན་སྒྲོལ་མའི་བསྟོད་པ་བཞུགས་སོ།།
༄༅། །ལྷ་དང་ལྷ་མིན་ཅོད་པན་གྱིས།།
ཞབས་ཀྱི་པད་མོ་ལ་བཏུད་དེ།།
173



ཕོངས་པ་ཀུན་ལས་སྒྲོལ་མཛད་མ།།
སྒྲོལ་མ་ཡུམ་ལ་ཕྱག་འཚལ་ལོ།།
ཨོཾ་རྗེ་བཙུན་མ་འཕགས་མ་སྒྲོལ་མ་ལ་ཕྱག་འཚལ་ལོ།།
ཕྱག་འཚལ་སྒྲོལ་མ་མྱུར་མ་དཔལ་མོ།།
སྤྱན་ནི་སྐད་གློག་དང་འདྲ་མ།།
འཇིག་རྟེན་གསུམ་མགོན་ཆུ་སྐྱེས་ཞལ་གྱི།།
གེ་སར་བྱེ་བ་ལས་ནི་བྱུང་མ།།
ཕྱག་འཚལ་སྟོན་ཀའི་ཟླ་བ་ཀུན་ཏུ།།
གང་བ་བརྒྱ་ནི་བརྩེགས་པའི་ཞལ་མ།།
སྐར་མ་སྟོང་ཕྲག་ཚོགས་པ་རྣམས་ཀྱི།།
རབ་ཏུ་ཕྱེ་བའི་འོད་རབ་འབར་མ།།
ཕྱག་འཚལ་སེར་སྔོ་ཆུ་ནས་སྐྱེས་ཀྱིས།།
པདྨས་ཕྱག་ནི་རྣམ་པར་བརྒྱན་མ།།
སྦྱིན་པ་བརྩོན་འགྲུས་དཀའ་ཐུབ་ཞི་བ།།
བཟོད་པ་བསམ་གཏན་སྤྱོད་ཡུལ་ཉིད་མ།།
ཕྱག་འཚལ་དེ་བཞིན་གཤེགས་པའི་གཙུག་ཏོར།།
མཐའ་ཡས་རྣམ་པར་རྒྱལ་བར་སྤྱོད་མ།།
མ་ལུས་ཕ་རོལ་ཕྱིན་པ་ཐོབ་པའི།།
རྒྱལ་བའི་སྲས་ཀྱིས་ཤིན་ཏུ་བསྟེན་མ།།
174



ཕྱག་འཚལ་ཏུ་ཏྟཱ་ར་ཧཱུཾ་ཡི་གེས།།
འདོད་དང་ཕྱོགས་དང་ནམ་མཁའ་གང་མ།།
འཇིག་རྟེན་བདུན་པོ་ཞབས་ཀྱིས་མནན་ཏེ།།
ལུས་པ་མེད་པར་འགུགས་པར་ནུས་མ།།
ཕྱག་འཚལ་བརྒྱ་བྱིན་མེ་ལྷ་ཚངས་པ།།
རླུང་ལྷ་སྣ་ཚོགས་དབང་ཕྱུག་མཆོད་མ།།
འབྱུང་པོ་རོ་ལངས་དྲི་ཟ་རྣམས་དང་།།
གནོད་སྦྱིན་ཚོགས་ཀྱིས་མདུན་ནས་བསྟོད་མ།།
ཕྱག་འཚལ་ཊད་ཅེས་བྱ་དང་ཕཊ་ཀྱིས།།
ཕ་རོལ་འཁྲུལ་འཁོར་རབ་ཏུ་འཇོམས་མ།།
གཡས་བསྐུམས་གཡོན་བརྐྱངས་ཞབས་ཀྱིས་མནན་ཏེ༎
མེ་འབར་འཁྲུགས་པ་ཤིན་ཏུ་འབར་མ།།
ཕྱག་འཚལ་ཏུ་རེ་འཇིགས་པ་ཆེན་མོ།།
བདུད་ཀྱི་དཔའ་བོ་རྣམ་པར་འཇོམས་མ།།
ཆུ་སྐྱེས་ཞལ་ནི་ཁྲོ་གཉེར་ལྡན་མཛད།།
དགྲ་བོ་ཐམས་ཅད་མ་ལུས་གསོད་མ།།
ཕྱག་འཚལ་དཀོན་མཆོག་གསུམ་མཚོན་ཕྱག་རྒྱའི།།
སོར་མོས་ཐུགས་ཀར་རྣམ་པར་བརྒྱན་མ།།
175



མ་ལུས་ཕྱོགས་ཀྱི་འཁོར་ལོ་བརྒྱན་པའི།།
རང་གི་འོད་ཀྱི་ཚོགས་རྣམས་འཁྲུག་མ།།
ཕྱག་འཚལ་རབ་ཏུ་དགའ་བ་བརྗིད་པའི།།
དབུ་རྒྱན་འོད་ཀྱི་ཕྲེང་བ་སྤེལ་མ།།
བཞད་པ་རབ་བཞད་ཏུ་ཏྟཱ་ར་ཡིས།།
བདུད་དང་འཇིག་རྟེན་དབང་དུ་མཛད་མ།།
ཕྱག་འཚལ་ས་གཞི་སྐྱོང་བའི་ཚོགས་རྣམས།།
ཐམས་ཅད་འགུགས་པར་ནུས་མ་ཉིད་མ།།
ཁྲོ་གཉེར་གཡོ་བ་ཡི་གེ་ཧཱུཾ་གིས།།
ཕོངས་པ་ཐམས་ཅད་རྣམ་པར་སྒྲོལ་མ།།
ཕྱག་འཚལ་ཟླ་བའི་དུམ་བུས་དབུ་བརྒྱན།།
བརྒྱན་པ་ཐམས་ཅད་ཤིན་ཏུ་འབར་མ།།
རལ་པའི་ཁྲོད་ནས་འོད་དཔག་མེད་ལས།།
རྟག་པར་ཤིན་ཏུ་འོད་རབ་མཛད་མ།།
ཕྱག་འཚལ་བསྐལ་པའི་ཐ་མའི་མེ་ལྟར།།
འབར་བའི་ཕྲེང་བའི་དབུས་ན་གནས་མ།།
གཡས་བསྐྱངས་གཡོན་བསྐུམས་ཀུན་ནས་བསྐོར་དགའི།།
དགྲ་ཡི་དཔུང་ནི་རྣམ་པར་འཇོམས་མ།།
176



ཕྱག་འཚལ་ས་གཞིའི་ངོས་ལ་ཕྱག་གི།།
མཐིལ་གྱིས་བསྣུན་ཅིང་ཞབས་ཀྱིས་བརྡུང་མ།།
ཁྲོ་གཉེར་སྤྱན་མཛད་ཡི་གེ་ཧཱུཾ་གིས།།
རིམ་པ་བདུན་པོ་རྣམས་ནི་འགེམས་མ།།
ཕྱག་འཚལ་བདེ་མ་དགེ་མ་ཞི་མ།།
མྱ་ངན་འདས་ཞི་སྤྱོད་ཡུལ་ཉི་མ།།
སྭཱ་ཧཱ་ཨོཾ་དང་ཡང་དག་ལྡན་པས།།
སྡིག་པ་ཆེན་པོ་འཇོམས་པ་ཉིད་མ།།
ཕྱག་འཚལ་ཀུན་ནས་བསྐོར་རབ་དགའ་བའི།།
དགྲ་ཡི་ལུས་ནི་རྣམ་པར་འགེམས་མ།།
ཡི་གེ་བཅུ་པའི་ངག་ནི་བཀོད་པའི།།
རིག་པ་ཧཱུྃ་ལས་སྒྲོལ་མ་ཉིད་མ།།
ཕྱག་འཚལ་ཏུ་རེའི་ཞབས་ནི་བརྡབས་པས།།
ཧཱུྃ་གི་རྣམ་པའི་ས་བོན་ཉི་མ།།
རི་རབ་མནྡྷ་ར་དང་འབིགས་བྱེད།།
འཇིག་རྟེན་གསུམ་རྣམས་གཡོ་བ་ཉིད་མ།།
ཕྱག་འཚལ་ལྷ་ཡི་མཚོ་ཡི་རྣམ་པའི།།་
རི་དྭགས་རྟགས་ཅན་ཕྱག་ན་བསྣམས་མ།།
177



ཏ་ར་གཉིས་བརྗོད་ཕཊ་ཀྱི་ཡི་གེས།།
དུག་རྣམས་མ་ལུས་པ་ནི་སེལ་མ།།
ཕྱག་འཚལ་ལྷ་ཡི་ཚོགས་རྣམས་རྒྱལ་པོ།།
ལྷ་དང་མི་འམ་ཅི་ཡིས་བསྟེན་མ།།
ཀུན་ནས་གོ་ཆ་དགའ་བའི་བརྗིད་ཀྱིས།།
རྩོད་དང་རྨི་ལམ་ངན་པ་སེལ་མ།།
ཕྱག་འཚལ་ཉི་མ་ཟླ་བ་རྒྱས་པའི།།
སྤྱན་གཉིས་པོ་ལ་འོད་རབ་གསལ་མ།།
ཧ་ར་གཉིས་བརྗོད་ཏུ་ཏྟཱ་ར་ཡིས།།
ཤིན་ཏུ་དྲག་པོའི་རིམས་ནད་སེལ་མ།།
ཕྱག་འཚལ་དེ་ཉིད་གསུམ་རྣམས་བཀོད་པས།།
ཞི་བའི་མཐུ་དང་ཡང་དག་ལྡན་མ།།
གདོན་དང་རོ་ལངས་གནོད་སྦྱིན་ཚོགས་རྣམས།།
འཇོམས་པ་ཏུ་རེ་རབ་མཆོག་ཉི་མ།།
རྩ་བའི་སྔགས་ཀྱི་བསྟོད་པ་འདི་དང་།།
ཕྱག་འཚལ་བ་ནི་ཉི་ཤུ་རྩ་གཅིག། ་
ཨོཾ་ཏཱ་རེ་ཏུ་རེ་ཏུ་རེ་སྭཱ་ཧཱ།། （གང་མང་བཟླ།）
གས
178



ཁྱོད་ལ་བསྟོད་ཅིང་གསོལ་བ་བཏབ་པའི་མཐུས།།
བདག་སོགས་གང་དུ་གནས་པའི་ས་ཕྱོགས་འདིར།།
ནད་གདོན་དབུལ་ཕོངས་ཐབས་རྩོད་ཞི་བ་དང་།།
ཆོས་དང་བཀྲ་ཤིས་འཕེལ་བར་མཛད་དུ་གསོལ།། ཞེས་འདོན།
༨༽ ཉིན་མ་དེ་རིང་གི་དུས་འདིར་ལུས་ངག་གི་སྤྱོད་ལམ་གང་ལ་ཞུགས་ཀྱང་
གཞན་ཕན་དང་། དགེ་བའི་བསམ་པས་ཟིན་པར་བྱེད་ཅིང་། སྡིག་པ་མི་
དགེ་བ་དང་རང་དོན་ཁོག་ཆུབ་ཀྱི་བློའི་གཞན་དབང་དུ་མི་གཏོང་སྙམ་པའི་འཕེན་
པ་ཤུགས་དྲག་བཏང་སྟེ་དེ་ལྟ་བུའི་ཀུན་སློང་བཟང་པོ་བཅོས་པའི་ ་གྲོ གས་སུ་
གོང་དུ་ལེའུ་ ༡༡ ནང་ཐེག་པ་ཆེན་པོར་བློ་སྦྱོང་ཚུལ་བཤད་པའི་སྐབས་
དྲངས་པའི་བློ་སྦྱོང་ཚིགས་བརྒྱད་མར་གྲགས་པ་རྒྱུན་དུ་འདོན་པར་བྱའོ།།
༩༽ དགོང་དྲོ་ཉལ་ཁར་ཉི་མ་དེའི་རིང་བསགས་པའི་དགེ་རྩ་རྣམས་
རྫོགས་བྱང་དུ་བསྔོ་བ་དང་སྨོན་ལམ་བྱ་བ་ནི།
བྱང་ཆུབ་སེམས་མཆོག་རིན་པོ་ཆེ།།
མ་སྐྱེས་པ་རྣམས་སྐྱེ་གྱུར་ཅིག།
སྐྱེས་པ་ཉམས་པར་མེད་པར་ཡང་།།
གོང་ནས་གོང་དུ་འཕེལ་བར་ཤོག།
འཇམ་དཔལ་དཔའ་བོས་ཇི་ལྟར་མཁྱེན་པ་དང་།།
ཀུན་ཏུ་བཟང་པོ་དེ་ཡང་དེ་བཞིན་ཏེ།
179



དེ་དག་ཀུན་གྱི་རྗེས་སུ་བདག་སློབ་ཅིང་།།
དགེ་བ་འདི་དག་ཐམས་ཅད་རབ་ཏུ་བསྔོ་།།
དུས་གསུམ་གཤེགས་པའི་རྒྱལ་བ་ཐམས་ཅད་ཀྱིས།།
བསྔོ་བ་གང་ལ་མཆོག་ཏུ་བསྔགས་པ་དེ།།
བདག་གི་དགེ་བའི་རྩ་བ་འདི་ཀུན་ཡང་།།
བཟང་པོ་སྤྱོད་ཕྱིར་རབ་ཏུ་བསྔོ་བར་གྱིས།།
ཞེས་སོགས་ཀྱི་སྒོ་ནས་དགེ་བའི་རྩ་བ་རྣམས་བསྔོ་བར་བྱའོ།། །།
180



བྱང་སྡོམ་དང་སྔགས་སྡོམ་གཉིས་སོ་སོའི་
རྩ་ལྟུང་རྣམས་ཀྱི་ངོས་འཛིན།
བྱང་སེམས་ཀྱི་རྩ་བའི་ལྟུང་བ་བཅོ་བརྒྱད་ཀྱི་ངོས་འཛིན།
༡ བརྙེད་བཀུར་ལ་ཆགས་པའི་དབང་གིས་བདག་བསྟོད་གཞན་ལ་སྨོད་པ།
༢ སེར་སྣའི་དབང་གིས་དབུལ་པོ་ལ་ནོར་དང་། ཆོས་འདོད་པ་ལ་ཆོས་མི་
སྟེར་བ།
༣ གཞན་གྱིས་བཤགས་པ་བྱས་ཀྱང་བཟོད་པའི་སྒོ་ནས་དྭང་ལེན་མི་བྱེད་པ།
༤ བྱང་སེམས་ཀྱི་སྡེ་སྣོད་ཐེག་པ་ཆེན་པོ་ལ་བསྐུར་བ་འདེབས་པ་སྟེ་སྤོང་བ།
༥ དཀོན་མཆོག་གི་དཀོར་མ་བྱིན་པར་ལེན་པ།
༦ ཉན་ཐོས་དང་། རང་རྒྱལ། ཐེག་ཆེན་གྱི་སྡེ་སྣོད་གང་རུང་རྫོགས་
པར་སྟོན་པའི་མདོ་སྡེ་ལ་སངས་རྒྱས་ཀྱི་གསུང་མ་ཡིན་ཞེས་སྐུར་བ་འདེབས་
པ་སྟེ་དམ་པའི་ཆོས་སྤོང་བ། །
༧ རབ་ཏུ་བྱུང་བའི་གང་ཟག་གི་གོས་ངུར་སྨྲིག་འཕྲོག་པ་དང་། རབ་བྱུང་
ལས་ཕབ་སྟེ་ཁྱིམ་ན་གནས་སུ་འཇུག་པ་སྟེ་ངུར་སྨྲིག་འཕྲོག་པ།
༨ མཚམས་མེད་ལྔ་པོ་གང་རུང་བྱེད་པ།
484



༡
༩ སྐྱེ་བ་སྔ་ཕྱི་དང་། ལས་རྒྱུ་འབྲས་སོགས་མེད་དོ་ཞེས་སྐུར་བ་འདེབས་
པའི་ལོག་ལྟ་འཛིན་པ།
༡༠ བསམ་པ་ཉོན་མོངས་ཅན་གྱིས་གྲོང་དང་གྲོང་ཁྱེར་ལྗོངས་སོགས་གང་རུང་
བཤིག་པ།
༡༡ ཟབ་མོ་སྟོན་པའི་སྣོད་དུ་མི་རུང་བ་ལ་སྟོང་ཉིད་སྟོན་པ།
༡༢ སེམས་བསྐྱེད་ནས་ཐེག་ཆེན་ལ་ཞུགས་པའི་གང་ཟག་ལ་ཁྱེད་ཀྱིས་མི་ནུས་
སོ་ཞེས་སྨྲས་ཏེ་ཐེག་པ་ཆེན་པོའི་ལམ་ལས་གཞན་དུ་བཟློག་པ།
༡༣ སོ་སོ་ཐར་པའི་སྡོམ་པ་དང་ལྡན་པའི་གང་ཟག་ལ་འདུལ་བའི་ཚུལ་ཁྲིམས་
ཚུལ་བཞིན་དུ་སྲུང་བ་ལས་བཟློག་ཏུ་འཇུག་པ།
༡༤ ཐེག་དམན་ལ་ཇི་ཙམ་བསླབ་ཀྱང་ཉོན་མོངས་མ་ལུས་པར་སྤོང་མི་ནུས་ཞེས་
བསམ་པ་ཐག་པ་ནས་སྐུར་བ་འདེབས་པ།
༡༥ རང་གི་རྙེད་བཀུར་ལ་ཆགས་ཤིང་གཞན་གྱི་རྙེད་བཀུར་ལ་ཕྲག་དོག་གི་དབང་
གིས་རང་ལ་མེད་པའི་ཡོན་ཏན་དང་། གཞན་ལ་མེད་པའི་སྐྱོན་གང་
རུང་དུ་བརྗོད་པའི་རྫུན་ཚིག་སྨྲ་བ། །
༡༦ དཀོན་མཆོག་གསུམ་གྱི་དཀོར་རྐུས་པའམ་རྐུར་བཅུག་ནས་བྱིན་པའི་རྫས་
ལེན་པ།
༡༧ འཚེ་བའི་བསམ་པས་ཉོན་མོངས་པ་མང་དུ་འགྱུར་བའི་ཁྲིམས་ངན་པ་བཅས་
པ་དང་།
སས་ང་བ
མབཔས་
182



༡༨ སེམས་ཅན་མཐའ་ཡས་པའི་དོན་དུ་བླ་མེད་རྫོགས་བྱང་བསྒྲུབ་མི་ནུས་སྙམ་
ནས་སྨོན་པ་བྱང་ཆུབ་ཀྱི་སེམས་འདོར་བ་སྟེ་རྩ་ལྟུང་བཅོ་བརྒྱད་དོ། །
འདི་རྣམས་ལས་ཐ་མ་དང་། དགུ་པ་ལོག་ལྟ་འཛིན་པ་གཉིས་མ་གཏོགས་
གཞན་རྣམས་ལྟུང་བ་དངོས་གཞི་འབྱུང་བ་ལ། ཉེས་དམིགས་སུ་མི་ལྟ་བ་
དང་༑ ཉེས་པ་ལ་སྤྱོད་འདོད་མ་ལོག་པར་ཞུགས་པ་དང་། དགའ་མགུ་
དང་བཅས་པ། ངོ་ཚ་དང་ཁྲེལ་ཡོད་མེད་པ་བཅས་ཀུན་དཀྲིས་བཞི་ཚང་ན་
རྩ་ལྟུང་དངོས་གཞི་གོས་པ་ཡིན་པས་དེ་ལྟར་མི་འབྱུང་བ་ལ་འབད་པར་བྱའོ།།
སྔགས་ཀྱི་རྩ་ལྟུང་བཅུ་བཞིའི་ངོས་འཛིན།
༡ གང་ལས་དབང་ལུང་མན་ངག་སོགས་ཞུས་པའི་བཀྲིན་གསུམ་ལྡན་གྱི་བླ་
མར་བརྙས་སྨོད་བྱ་བ།
༢ སྡོམ་གསུམ་གང་རུང་གི་བཅས་པ་ལས་ཁྱད་དུ་གསོད་འདོད་ཀྱི་ཀུན་སློང་
གི་ཤེས་བཞིན་དུ་འགལ་བར་བྱས་པ།
༣ དམ་ཚིག་དང་ལྡན་པའི་རྡོ་རྗེའི་སྤུན་གྲོགས་ལ་ཁྲོས་ནས་སྐྱོན་བརྗོད་པ།
༤ སེམས་ཅན་གང་ཡང་རུང་བ་གཅིག་ལ་དམིགས་ནས་བདེ་བ་དང་ལྡན་ན་
སྙམ་པའི་བྱམས་པའི་བློ་དོར་བ།
༥ སྨོན་པ་བྱང་ཆུབ་ཀྱི་སེམས་དང་། འཇུག་པ་བྱང་ཆུབ་ཀྱི་སེམས་བློས་
གཏོང་བ།
འ83



པ མདོ་སྔགས་ཀྱི་ཆོས་ལ་སྐྱོན་བརྗོད་ཀྱིས་སྨོད་པ། །
༧ དབང་གིས་རྒྱུད་སྨིན་པར་མ་བྱས་པ་ལ་དཀྱིལ་འཁོར་གྱི་དེ་ཉིད་སྟོན་པ་
སོགས་མ་སྨིན་གསང་སྒྲོག་བྱས་པ།
༨ རང་གི་ཕུང་པོ་རྒུད་པར་བྱ་བའི་བསམ་པས་གདུང་བ་བྱེད་པ།
༩ སྟོང་ཉིད་ཟབ་མོའི་དོན་ལ་ཡིད་མ་ཆེས་ནས་སྤོང་བ།
༡༠ དཀོན་མཆོག་གསུམ་དང་བླ་མར་སྨོད་པ་དང་། བསྟན་པ་འཇིག་པ་སོགས་
བྱེད་པའི་སེམས་ཅན་གདུག་པ་ཅན་རང་གི་མཛའ་བོར་བསྟེན་པ། །
༡༡ བདག་མེད་པའི་ལྟ་བའི་དོན་ཤེས་ནའང་དེ་མ་དྲན་པར་ཞག་གཅིག་འདས་
པ།
།
，
༡༢ ཐེག་པ་ཆེན་པོའི་གདམས་པ་འགའ་ཞིག་ལ་དད་པའི་གང་ཟག་དེའི་འདུན་
པ་བསམ་བཞིན་དུ་བསྒྱུར་བར་བྱེད་པ།
༡༣ དམ་ཚིག་དང་ལྡན་པའི་རྫས་བཟའ་བཏུང་ཤ་ལྔ་བདུད་རྩི་ལྔ་ལ་སོགས་པར་
མི་གཙང་བའི་ཟས་སུ་བསམ་ནས་དང་དུ་མི་ལེན་པ། །
༡༤ བུད་མེད་གང་ཡང་རུང་བ་གཅིག་ལ་སྐྱོན་གདགས་འདོད་ཀྱི་ཀུན་སློང་གིས་
བུད་མེད་སྤྱི་ལ་སྨོད་ཚིག་ཏུ་འགྲོ་བའི་སྐྱོན་བརྗོད་པ་སྟེ་རྩ་བའི་ལྟུང་བ་འདི་
རྣམས་ཀྱིས་མ་གོས་པར་ཅི་ཐུབ་ཐུབ་པ་བྱའོ།།
184



ཆོས་ཀྱི་ཚིགས་སུ་བཅད་པ།
ཆོས་ཀྱི་མཆོག་ནི་མ་མཐོང་བར།།
ལོ་བརྒྱ་དག་ཏུ་འཚོ་བ་ལས།།
ཆོས་ཀྱི་མཆོག་ནི་མཐོང་བ་ཡིས།།
ཉི་མ་གཅིག་ལ་འཚོ་བ་མཆོག།
སྡིག་པ་ཅི་ཡང་མི་བྱ་ཞིང་།།
དགེ་བ་ཕུན་སུམ་ཚོགས་པར་སྤྱད།།
རང་གི་སེམས་ནི་ཡོངས་སུ་འདུལ།།
དེ་ནི་སངས་རྒྱས་བསྟན་པ་ཡིན།།
ལུས་ནི་སྡོམ་པ་ལེགས་པ་སྟེ།།
ངག་ནི་སྡོམ་པ་ལེགས་པ་ཡིན།།
ཡིད་ནི་སྡོམ་པ་ལེགས་པ་སྟེ།།
ཐམས་ཅད་དུ་ནི་སྡོམ་པ་ལེགས།།
མི་སྡུག་རྗེས་སུ་བལྟ་བ་ལ་གནས་ཤིང་།།
དབང་པོ་ལེགས་བསྡམ་ཟས་ཀྱི་ཚོད་རིག་པ།།
དད་པ་དང་ལྡན་བརྩོན་འགྲུས་རྩོམ་པ་དེ།།
བདུད་ཀྱིས་མི་ཚུགས་རླུང་གིས་བྲག་རི་བཞིན།།
185



སྡིག་པའི་གྲོགས་པོ་བསྟེན་མི་བྱ།།
མ་རབས་སྐྱེས་བུ་བསྟེན་མི་བྱ།།
དགེ་བའི་གྲོགས་རྣམས་བསྟེན་བྱ་ཞིང་།།
སྐྱེས་བུ་མཆོག་རྣམས་བསྟེན་པར་བྱ།།
བྱིས་པ་བློ་ངན་སྐྱེ་བོ་རྣམས།།
བག་མེད་པ་ལ་རྗེས་སུ་སྦྱོར།།
མཁས་པ་རྣམས་ཀྱིས་བག་ཡོད་ནི།།
ནོར་གྱི་མཆོག་བཞིན་སྲུང་བར་བྱེད།།
བཟོད་པ་དཀའ་ཐུབ་དམ་པ་བཟོད་པ་ནི།།
མྱ་ངན་འདས་པ་མཆོག་ཅེས་སངས་རྒྱས་གསུངས།།
རབ་ཏུ་བྱུང་བ་གཞན་ལ་གནོད་པ་དང་།།
གཞན་ལ་འཚེ་བ་དགེ་སྦྱོང་མ་ཡིན་ནོ།།
གཟུང་བར་དཀའ་ཞིང་ཡང་བ་དང་།།
གང་དང་དགའ་བར་འགྲོ་བ་ཡི།།
སེམས་འདུལ་བ་ནི་ལེགས་པ་སྟེ།།
སེམས་དུལ་བ་ཡིས་བདེ་བ་འདྲེན།།
སྟོང་ཕྲག་སྟོང་གི་མི་རྣམས་ནི།།
གང་གིས་གཡུལ་དུ་ཕམ་པ་ལས།།
186



བདག་ཉིད་གཅིག་པུ་ཕམ་བྱས་པ།།
དེ་ནི་གཡུལ་ལས་རྒྱལ་བའི་མཆོག།
ཡུར་བ་མཁན་གྱིས་ཆུ་འཛིན་ཅིང་།།
མདའ་མཁན་རྣམས་ནི་སྨྱུག་མ་བསྲང་།།
ཤིང་མཁན་རྣམས་ཀྱིས་ཤིང་འདྲོངས་ཏེ།
བརྟུལ་ཞུགས་བཟང་རྣམས་བདག་ཉིད་འདུལ།།
ཐོག་མར་བདག་ཉིད་ཁོ་ན་ཡིས།།
ཚུལ་དང་མཐུན་པར་འཇུག་བྱ་སྟེ།།
དེ་ནས་གཞན་ལ་བསླབ་པར་བྱ།།
མཁས་པ་རྣམས་ནི་ཉོན་མི་མོངས།།
བདག་ཉིད་བདག་གི་མགོན་ཡིན་གྱི།།
གཞན་ལྟ་སུ་ཞིག་མགོན་དུ་འགྱུར།།
བདག་ཉིད་ཁོ་ན་ལེགས་དུལ་ན།།
རྙེད་པར་དཀའ་བའི་མགོན་རྙེད་འགྱུར།།
གང་དུ་གནས་ན་འཆི་བས་མི་ཚུགས་པའི།།
ས་ཕྱོགས་དེ་ནི་ཡོད་པ་མ་ཡིན་ཏེ།
བར་སྣང་ལ་མེད་རྒྱ་མཚོའི་དབུས་སུ་མེད།།
རི་བོའི་སུལ་དང་བྲག་གི་ཁོངས་སུ་མེད།།
187



ནད་མེད་པ་ནི་རྙེད་པའི་མཆོག།
ཆོག་ཤེས་པ་ནི་ནོར་གྱི་མཆོག།
མཛའ་བའི་གྲོགས་ནི་གཉེན་གྱི་མཆོག།
མྱ་ངན་འདས་པ་བདེ་བའི་མཆོག།
ཁབ་ཀྱི་རྩེ་ནས་ཡུངས་དཀར་བཞིན།།
གང་གིས་འདོད་ཆགས་ཞེ་སྡང་དང་།།
ང་རྒྱལ་ཕྲག་དོག་ལྷུང་གྱུར་པ།།
དེ་ལ་བདག་ནི་བྲམ་ཟེར་བརྗོད།།
188



མཇུག་སྔོའི་སྨོན་ཚིག
ཆོས་དང་ཆོས་མིན་བཟང་ངན་སེམས་ཀྱིས་ཏེ།
ཆོས་བཞིན་སྤྱོད་ལ་དབེན་པའི་རི་མི་དགོས།།
ཆོས་ཀྱི་གནས་ལུགས་རིག་པའི་དཔྱོད་ལྡན་དེས།།
ཆོས་ཀྱི་སྙིང་པོ་རང་རྒྱུད་དུལ་ལ་བརྩོན།།
བཞི་ཁྲི་བརྒྱད་སྟོང་ཆོས་ཀྱི་རོལ་མཚོ་ཆེ།།
རྣམ་དཔྱོད་གསར་པའི་འཕྲུལ་གྱིས་བསྲུབས་པ་ལས།།
བྱུང་བའི་སྔོན་མེད་ལེགས་བཤད་བདུད་རྩི་འདི།།
རང་རིགས་བློ་གསར་ཕོ་མོའི་གསོས་སུ་སྨོན།།
འདིར་འབད་རྣམ་དཀར་ཕུང་པོ་ཇི་སྙེད་པ།།
བསྐྲུན་པའི་དགེ་བས་ཕྱོགས་དུས་ཐམས་ཅད་དུ།།
བསྟན་པའི་སྒྲོན་མེ་བླ་ནས་བླར་འབར་ཞིང་།།
མཐའ་ཡས་འགྲོ་བའི་གདུང་བ་སེལ་བར་ཤོག།
བདག་ཀྱང་རྟག་ཏུ་ཟབ་མོའི་གནད་དོན་ལ།།
ཡང་ཡང་བསམ་དང་སྒོམ་པས་དུས་འདའ་ཞིང་།།
ཚད་ལྡན་བཤེས་གཉེན་དམ་པས་རྗེས་བཟུང་སྟེ།།
189



དལ་འབྱོར་འདི་ཡང་ལན་གཅིག་དོན་བྱེད་ཤོག།
ཅེས་རང་རིགས་བློ་གསར་བ་རྣམས་ལ་དམ་པའི་ཆོས་ཀྱི་སྙིང་པོ་ངོ་སྤྲོད་
པ་ཆོས་ཀྱི་སྣང་བ་གསར་པ་ཞེས་བྱ་བ་འདི་ནི་སངས་རྒྱས་ཀྱི་བསྟན་པ་སྤྱི་དང་།
ལྷག་པར་སྟོང་ཉིད་སྙིང་རྗེ་ཟུང་དུ་འབྲེལ་བའི་ཐེག་པ་ཆེན་པོའི་ལམ་ལ་མོས་པ་
ཐོབ་པ་ལྷ་རམས་པ་ཐུབ་བསྟན་སྦྱིན་པས་་དེང་དུས་བོད་ཀྱི་སྤྱི་ཚོགས་འདི་བཞིན་
ཕྱི་ནང་གང་ས་ནས་འགྱུར་བ་ཆེན་པོ་འགྲོ་བཞིན་པའི་གཉན་འཕྲང་གི་སྐབས་ཤིག་
ཏུ་སླེབས་ཡོད་སྟབས་དུས་སྐབས་འདིར་མི་མང་སྤྱི་བྱིངས་ནས་ནང་ཆོས་ཀྱི་བསླབ་
བྱའི་སྙིང་དོན་རྣམས་ཤེས་རྟོགས་བྱུང་ན་སངས་རྒྱས་ཀྱི་བསྟན་པ་མི་ཉམས་གོང་
འཕེལ་དུ་འགྲོ་བར་ཕན་ངེས་སྙམ་པའི་ཡིད་ཆེས་དང་རེ་སྨོན་ཟུང་དུ་འབྲེལ་བའི་
ཐོག་ནས། བོད་རྒྱལ་ལོ་ ༢༡༣༡ ཕྱི་ལོ་ ༡༩༩༤ ལ་བསྩམས་བྲིས་
ཀྱིས་འགྲེམས་སྤེལ་ཞུས་པའོ།། །།
190



རྩོམ་པ་པོའི་ལོ་རྒྱུས་མདོར་བསྡུས། །
I
.
༄༅། །རྩོམ་པ་པོ་ལྷ་རམས་པ་ཐུབ་བསྟན་སྦྱིན་པ་ནི་ ༡༩༥༨ ལོར་བོད་
སྟོད་རྫོང་དཀར་ཞེས་པ་སྔར་མངའ་རིས་ཆོས་རྒྱལ་གྱི་སྐབས་སུ་མང་ཡུལ་གུང་
ཐང་དུ་གྲགས་པའི་ཡུལ་ལྗོངས་སུ་སྐྱེས། ༡༩༥༩ ལོའི་དུས་འགྱུར་རྗེས་རྒྱ་
གར་དུ་འབྱོར་ཏེ་སིམ་ལ་བུ་ཕྲུག་ཁྱིམ་ཁང་དང་དེ་པ་རྗེས་བོད་གཞུང་གཏན་
འཇགས་སློབ་གྲྭར་འཛིན་གྲྭ་ལྔ་པ་བར་སློབ་སྦྱོང་བྱེད། ༡༩༧༠ ལོར་བཞུགས་
སྒར་རྡ་རམ་ས་ལར་རྫོང་དཀར་ཆོས་སྡེའི་གྲྭ་ཚང་དུ་ཆོས་སྒོར་ཞུགས་ཏེ་རབ་
ཏུ་བྱུང་། ༡༩༧༨ ལོར་རྒྱ་གར་ལྷོ་ཕྱོགས་ཧུན་སུར་གཞིས་སྒར་དུ་༧སྤྱི་ནོར་
༧གོང་ས་༧སྐྱབས་མགོན་སྐུ་ཕྲེང་བཅུ་བཞི་པ་ཆེན་པོ་ལས་བསྙེན་པར་རྫོགས་པ་
དགེ་སློང་གི་སྡོམ་པ་ལེགས་པར་ནོད་པའི་སྐལ་བ་ཐོབ་ཅིང་། ལོ་དེའི་སྟོན་
མཚམས་སུ་མོན་གྷོར་གདན་ས་ཆེན་པོ་དགའ་ལྡན་རྣམ་པར་རྒྱལ་བའི་གླིང་གི་
ཡ་གྱལ་ཤར་རྩེ་གྲ་ཚང་དུ་སྒྲིག་ཞུགས་བྱས་ཏེ་ལོ་ངོ་བཅུ་གཅིག་གི་རིང་གཞུང་
ཆེན་བཀའ་པོད་ལྔའིསློབ་གཉེར་བྱས། དེའི་རིང་༧སྤྱི་ནོར་༧གོང་ས་༧སྐྱབས་
མགོན་སྐུ་ཕྲེང་བཅུ་བཞི་པ་ཆེན་པོ་མཆོག་དང་། སྐྱབས་རྗེ་ཡོངས་འཛིན་རྣམ་
པ་གཉིས། ལྷག་པར་མདོ་སྔགས་རིག་གནས་མཐའ་དག་ལ་ཐུགས་ནང་བྱན་
ཆུད་ཅིང་། རྒྱུན་དུ་བཀའ་གདམས་ཀྱི་བསླབ་བྱའི་སྙིང་པོ་ཐེག་པ་ཆེན་པོ་བློ་སྦྱོང་
གི་ཉམས་བཞེས་མཐིལ་དུ་མཛད་པའི་སེམས་དཔའ་ཆེན་པོ་༧སྐྱབས་རྗེ་ཛེ་སྨད་
191



རིན་པོ་ཆེ་རྗེ་བཙུན་བློ་བཟང་དཔལ་ལྡན་བསྟན་འཛིན་ཡར་རྒྱས་དཔལ་བཟང་
པོ་མཆོག་དང་། སྐྱབས་མཆོག་མཁན་ཟུར་བླ་ཏི་རིན་པོ་ཆེ་སོགས་དགེ་བའི་
བཤེས་གཉེན་དུ་མའི་དྲུང་དུ་མདོ་སྔགས་གཞུང་ཆེན་ཁག་ལ་སློབ་གཉེར་མི་དམན་
ཙམ་བགྱིས་པའི་སྐལ་བ་ཐོབ་ཅིང་། ལྷག་པར་དཔལ་མགོན་འཕགས་པ་ཀླུ་
སྒྲུབ་ཀྱི་ཟབ་མོ་དབུ་མའི་ལུགས་ལ་མོས་གུས་ཆེ་བསྐྱེད་ཀྱིས་སྦྱངས་པ་གང་
འཚམས་བྱས། ༡༩༨༩ ལོར་སློབ་གཉེར་མཐར་སོན་ཁུལ་གྱིས་དེ་ལོའི་སྨོན་
ལམ་ཆེན་མོར་གྲ་བསྐོར་དམ་བཅའ་ལེགས་བཞག་གིས་དགེ་བཤེས་ལྷ་རམས་
པའི་མིང་རྟགས་ཐོབ།
སྐབས་དེ་རྣམས་སུ་ཞར་ཞོར་དུ་༧སྐྱབས་རྗེ་ཛེ་སྨད་རིན་པོ་ཆེའི་དྲུང་ནས་
བོད་ཀྱི་བརྡ་སྤྲོད་པའི་གཞུང་སུམ་རྟགས་དང་། དེ་བཞིན་དུ་སྙན་ངག་སྔོན་
བརྗོད་སོགས་རིག་གནས་དུ་མ་ཞིག་ལ་འཛུབ་ཁྲིད་ཞུས། དེ་དང་ཆབས་གཅིག་
དབྱིན་སྐད་དང་ཚན་རིག་ནུབ་ཕྱོགས་པའི་ ་ལྟ་གྲུབ་སོགས་ལ་དམིགས་བསལ་
གྱི་དོ་སྣང་བགྱིས་ཏེ་གང་ཐུབ་སྦྱངས་པ་བྱས། །
༡༩༨༦ ལོར་སྟེས་དབང་གིས་༧སྤྱི་ནོར་༧གོང་ས་༧སྐྱབས་མགོན་ཆེན་པོའི་
དབྱིན་ཇིའི་གསུང་སྒྱུར་ཞུ་བའི་སྐལ་བཟང་ཐོབ་ཅིང་དུས་ད་ལྟའང་ནུབ་ཕྱོགས་
ཡུལ་གྲུ་ཁག་ལ་ཆིབས་སྒྱུར་སྐབས་གསུང་ཞབས་སུ་སྐུ་བཅར་ཞུ་བཞིན་དུ་མཆིས།
དེ་བཞིན་དུ་དགའ་ལྡན་ཤར་རྩེ་གྲྭ་ཚང་དུ་སློབ་གཉེར་བ་གསར་བུ་བ་རྣམས་ལ་
དབུ་ཚད་གཙོ་བོར་གྱུར་པའི་གཞུང་ཆེན་མོའི་དཔེ་ཁྲིད་ཀྱང་ལོ་ཤས་བྱས། ༡༩༨༩
192



ནས་ ༩༢ བར་དབྱིན་ལན་དུ་ཁེམ་བིཇི་མཐོ་རིམ་སློབ་གྲ་ཆེན་མོར་ནུབ་ཕྱོགས་
པའི་ལྟ་བའི་སྐོར་སློབ་སྦྱོང་བྱས་ཏེ་སློབ་དཔོན་གྱི་ལག་ཁྱེར་ཐོབ། དེང་༧གོང་
ས་ཆེན་པོའི་གསུང་ཞབས་ཞུ་བཞིན་པའི་ཐོག་ནང་ཆོས་ཀྱི་ལྟ་གྲུབ་སྐོར་དཔེ་ཁྲིད་
དང་འབྲེལ་གཙོ་བོར་དབྱིན་ཡིག་ཐོག་རྩོམ་སྒྱུར་བགྱིད་པ་དང་ཆབས་ཅིག་དབྱིན་
ཡུལ་དུ་ཁེམ་བི་རིཇ་མཐོ་རིམ་སློབ་གྲྭ་ཆེན་པོར་སློབ་སྟོན་པའི་ལས་འཁུར་སྐྱོང་
བཞིན་པ་བཅས་སོ།།
s3
